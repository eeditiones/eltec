<?xml version="1.0" encoding="UTF-8"?>
    <?xml-model href="../../Schemas/eltec-1.rng" type="application/xml" 
            schematypens="http://relaxng.org/ns/structure/1.0"?>
    <?xml-model href="../../Schemas/eltec-1.rng" type="application/xml" 
            schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0" xml:id="HU06877" xml:lang="hu">
   <teiHeader>
      <fileDesc>
         <titleStmt>
            <title>Gróf Benyovszky Móricz életrajza, saját emlékiratai és útleírásai : ELTeC edition</title>
            <author ref="viaf:59084200">Jókai, Mór  (1825-1904)</author>
            <respStmt>
               <resp>ELTeC conversion</resp>
               <name>Palkó Gábor<ref target="https://viaf.org/viaf/65989506"/>
               </name>
               <name>Fellegi Zsófia</name>
               <name>Takács Emma</name>
            </respStmt>
         </titleStmt>
         <extent>
            <measure unit="words">330685</measure>
            <measure unit="pages">723</measure>
            <measure unit="vols">2</measure>
         </extent>
         <publicationStmt><publisher ref="https://distant-reading.net">COST Action "Distant Reading for European Literary History" (CA16204)</publisher><distributor ref="https://zenodo.org/communities/eltec/">Zenodo.org</distributor><date when="2020-03-05"/><availability><licence target="https://creativecommons.org/licenses/by/4.0/"/></availability><ref type="doi" target="https://doi.org/10.5281/zenodo.3462435"/><!--Published as part of ELTeC--></publicationStmt>
         <sourceDesc><bibl type="digitalSource">
               <title>Gróf Benyovszky Móricz életrajza, saját emlékiratai és útleírásai</title>
               <date>2009-03-27</date>
               <publisher>Magyar Elektronikus Könyvtárért Egyesület</publisher>
               <ref target="http://mek.oszk.hu/06800/06877"/>
               <respStmt>
                  <resp>Original Electronic Edition</resp>
                  <name>Jókai Mór</name>
                  <name>Fábián György</name>
                  <name>Csige Mónika</name>
                  <name>Kiss András</name>
               </respStmt>
               
               
            </bibl><bibl type="firstEdition">
               <title>Gróf Benyovszky Móricz életrajza, saját emlékiratai és útleírásai</title>
               <author>Jókai Mór</author>
               <date>1887</date>
            </bibl><bibl type="digitalSource">
                     <title>Gróf Benyovszky Móricz életrajza, saját emlékiratai és útleírásai</title>
                     <date>2009-03-27</date>
                     <ref target="http://www.archive.org/details/grfbenyovszkym01benyiala"/>
                  </bibl><bibl type="printSource">
                     <title>Gróf Benyovszky Móricz életrajza, saját emlékiratai és útleírásai </title>
                     <author>Jókai Mór</author>
                     <pubPlace>Budapest</pubPlace>
                     <publisher>Ráth Mór</publisher>
                     <date>1888-1891</date>
                  </bibl></sourceDesc>
      </fileDesc>
      <encodingDesc n="eltec-0">
         <p/>
      </encodingDesc>
      <profileDesc>
         <langUsage>
            <language ident="hu"/>
         </langUsage>
         <textDesc>
            <authorGender xmlns="http://distantreading.net/eltec/ns" key="M"/>
            <size xmlns="http://distantreading.net/eltec/ns" key="long"/>
            <reprintCount xmlns="http://distantreading.net/eltec/ns" key="low"/>
            <timeSlot xmlns="http://distantreading.net/eltec/ns" key="T3"/>
         </textDesc>
      </profileDesc>
      <revisionDesc><change when="2020-03-05">Checked by checkup script</change>
         <change when="2019-04-18"/>
      </revisionDesc>
   </teiHeader>
  <text>
      <body>
         <div type="group">
            <head>ELSŐ KÖTET.</head>
            
            <p>
               
            </p>
            <p>
               <hi>Gróf B</hi>
               <hi>ENYOVSZKY</hi>
               <hi> M</hi>
               <hi>ÓRICZ UTAZÁSA</hi>
               <hi> K</hi>
               <hi>AMCSATKÁBAN</hi>
               <hi>.</hi>
               <hi> A kormányzó társaságában 1771. január 17-én. (Másolat saját rajza
                  után, az eredeti angol kiadásból.) </hi>
            </p>
            
            
            <div type="chapter">
               <head>Bevezetés.</head>
               <p>Egy napon kiadómat és barátomat Ráth Mórt meglátogatván, szóba jött, hogy GRÓF
                  BENYOVSZKY SÁNDOR úr óhajtaná híres elődje emlékiratait magyar nyelven is a
                  közönség kezébe juttatni. Ráth Mór nézete az volt, hogy e műnek inkább az én
                  kidolgozásom szerint kellene a magyar közönség elébe kerülni, és hogy valódi
                  mulasztás, miszerint éppen mi, szerzőjük honfitársai, nem ismerjük a nevezetes
                  művet, melynek németül többféle kiadása létezik. Az egyiket Forster, a másikat
                  Ebeling fordították, és jegyzetekkel látták el, a múlt század utolsó évtizedében,
                  a harmadik kivonatos kiadás pedig, Campe az ifjabbik Robinson nagyhírű szerzőjének
                  közrebocsájtott úti leírásai között jelent meg; nálunk pedig csak a Rontó Pál-féle
                  mese, egy nagyon rövid kis kivonat, a Mühlbach Luiza regényének fordítása, és a
                  közhasznú Esmeretek tára útján tud valamit a közönség e rendkívüli alakról,
                  hírhedett hazánkfiáról.</p>
               <p>Kedvet érezve e feladathoz, legelőször is siettünk megszerezni az eredeti angol
                  kiadást, mely a legfényesebb díszművek közé sorozható, nagy 4°-ban, drága
                  papiroson, splendid nyomással, számos aczélmetszetű és rézkarczú képekkel,
                  tájrajzokkal és térképekkel ellátva; e mű czíme:</p>
               <p>MEMOIRS AND TRAVELS</p>
               <p> OF</p>
               <p> MAURITIUS AUGUSTUS COUNT DE BENYOVSZKY</p>
               <p>MAGNATE OF THE KINGDOMS OF HUNGARY AND POLAND, </p>
               <p> ONE OF THE CHIEFS OF THE CONFEDERATION OF POLAND.</p>
               <p>CONSISTING OF HIS MILITARY OPERATIONS IN POLAND, HIS</p>
               <p> EXILE INTO KAMCHATKA, HIS ESCAPE AND VOYAGE FROM</p>
               <p> THAT PENINSULA THROUGH THE NORTHERN PACIFIC</p>
               <p> OCEAN, TOUCHING AT JAPAN AND FORMOSA, TO</p>
               <p> CANTON IN CHINA, WITH AN ACCOUNT OF</p>
               <p> THE FRENCH SETTLEMENT, HE WAS AP-</p>
               <p> POINTED TO FORM UPON THE ISLAND</p>
               <p> OF MADAGASCAR.</p>
               <p>WRITTEN BY HIMSELF. </p>
               <p> TRANSLATED FROM THE ORIGINAL MANUSCRIPT.</p>
               <p>LONDON. </p>
               <p> Printed for G. G. J. and J. Robinson, Pater Noster Row.</p>
               <p> MDCCXC.</p>
               <p>(Benyovszky Móricz Ágost grófnak, a Magyar és Lengyel királyságok mágnásának, a
                  lengyel konföderáczió egyik fejének emlékiratai és utazásai; melyek tartalmazzák
                  katonai míveleteit Lengyelországban, kamcsatkai számüzetését, onnan
                  megszabadulását, s az északi csendes tengeren való utazását Japán és Formosa
                  érintésével, majd Kantonéval Chinában; majd a franczia kormány megbízása folytán
                  tett kisérletet Madagaskár szigetén való telepítésre. - Írva saját maga által,
                  lefordítva az eredeti kéziratból 1790-ben.)</p>
               <p>E munkához az angol kiadó előszót is írt, melyben előre tiltakozik azon vélemény
                  ellen, mintha ő e munkánál valami más egyéb is volna, mint kiadó. Én azonban azt
                  hiszem, hogy e munka első részét, a lengyelországi eseményeket mégis az angol
                  kiadó fogalmazta Benyovszky eredeti feljegyzései után, a hogy az előszava végén
                  maga is sejteni engedi, s annálfogva e része a munkának sok helyreigazítani és
                  kipótolni valót hagy hátra.</p>
               <p>Miután kiadóm ajánlatát elfogadtam, ilyenforma előleges tervet adtam át neki e
                  megírandó mű felől:</p>
               <p>Ez a mű nem regény lesz.</p>
               <p>Tehát micsoda?</p>
               <p>Egy rendkívüli alak élettörténetének a megvilágítása.</p>
               <p>Ez élettörténet, mind az önéletírás, mind az idegen följegyzések alapján
                  összeállítva, hősében egy kimagyarázhatatlan jellemet állít elénk: - nem találjuk
                  meg eszmejárásában az egybefüggő lánczolatot, cselekedeteiben a következetességet;
                  fennakadunk az ellenmondó indulatoknál, nem értjük meg szándékainak az indokait,
                  legvégül az egész történet vezére egy regényes hajlamú, merész, lángeszű kalandor,
                  egy színpadra való hős benyomását hagyja hátra. S ez tévedés.</p>
               <p>Benyovszky Móricz egy határozott komoly fenkölt jellem, a kinél a lángész csak
                  gazdagon dotált természeti adomány nagy eszmék megvalósítására. S ez a - korát
                  messze megelőzött - eszmekör nyújtja a kulcsot az egész történet világos
                  megértéséhez.</p>
               <p>Az én feladatom volna ezt a vezéreszmét felkeresni és megállapítani. Azután a
                  megkapható adatoknak utána járni, s a nem helyes feljegyzéseket a maguk értékére
                  visszaváltani. Azután, tények és lélektani következtetések alapján, mind a befolyó
                  külviszonyokat, mind az intéző lelki küzdelmeket aként rajzolni, hogy a
                  bekövetkezett események valódiságáról, sőt szükségességéről meggyőződjék az
                  olvasó.</p>
               <p>»BENYOVSZKY MÓRICZ jellemrajzához.</p>
               <p>1. Elejétől kezdve két hazához szokik. Az egyik: Magyarország méltatlanúl bánik
                  vele. Felmutatandók az akkori birtokviszonyok, törvénykezés, nexus, udvari
                  kanczellária, szokásos perorvoslatok.</p>
               <p>2. Indokolni kell a lengyel konföderáltakkal való szövetkezését, s röviden, de
                  érthetőleg előadni, hogy mi volt az a bári konföderáczió, melynek seregeit vezette
                  Benyovszky, mi oka volt e harczoknak: ez levén az alapja Benyovszky rajongó
                  szabadságszeretetének s a zsarnokság elleni gyűlöletének, a mi jellemének egyedüli
                  magyarázata.</p>
               <p>3. Ki kell emelni családi életének nevezetesebb mozzanatait, nejéhez való
                  szerelmét, fiú-testvéreihez való ragaszkodását (a kikről az idegen életírók
                  tudomást sem vesznek): mert ez is mindvégig uralkodó eszme marad életében. Ezt
                  találjuk fel, mint főindokot a kamcsatkai rabságból kiszabadulási törekvésében;
                  AFANÁZIÁ-hoz való (másként megérthetetlen) viszonyában; a boldog szigeten, a hol
                  az ország legszebb leányával összeházasítják, s a hol ő bájos menyasszonyát a
                  nászéj után érintetlenűl adja vissza szülőinek: ez a vágy a családjához utasítatja
                  vissza vele az angolok fényes ajánlatait Madagaskárban; ez az első gondja, midőn
                  Versaillesban fényes állásba jut, hogy nejét Magyarországból magához vitesse: a
                  kit azután el nem hagy többé; hanem magával visz másodszori madagaskári útjában:
                  ott kis fia születik, s az ott megis hal; a madagaskári nők megválasztják nejét
                  legfelsőbb bírájuknak. (Ott olyan okos intézmény van, hogy asszonyok ügyeiben
                  asszony a bíró.) Legutoljára még Amerikába is magával viszi nejét s utolsó
                  végzetes expedicziója alkalmával Baltimoreban hagyja jó reményű állapotban. - Ez
                  az uralgó indulat nagy ködöt feltisztít Benyovszky jelleméről, de megfosztja őt a
                  regényhős színétől.</p>
               <p>4. Az Afanáziához való viszonya, az eljegyzés, a gyöngéd együttlét titkai, az
                  egész játék egy ártatlan gyermek szívével, ha Benyovszky mint regényalak lesz vala
                  bemutatva, őt egy csapodár kalandor minőségére fogják leszállítani. Az, hogy e
                  szerencsétlen leányt szenvedni hagyja, majd hogy útközben bekövetkezett haláláról
                  csak egy sorban tesz futó megemlítést, s egész hosszú tengeri útja alatt elő sem
                  hozza többé a nevét, szívtelenségnek és léhaságnak volna a jele, ha ott nem
                  találnók Benyovszky minden törekvésében a többi indulatok közűl messze kimagasló
                  uralkodó eszmét: a szabadságvágyat: még pedig nemcsak az egyéni megszabadulás
                  ösztönét, hanem a rablánczok alatt nyögő népek felszabadításán rajongást. Először
                  a lengyelek szabadságáért küzd a lengyelekkel, s ennek feláldozza boldog családi
                  életét Magyarországon. Azután a száműzött szibériai oroszokat gyűjti táborrá egy
                  merész eszme körűl, s csupa oroszokból álló szövetségeseivel diadalra juttatja
                  hihetetlen merészségű tervét: - ennek áldozza fel Afanázia szerelmét, de
                  feláldozza haragját, bosszúját ellenségeivel szemben is; mert azok is a szabadság
                  táborához tartoznak. Majd a szigetlakó vad népeknek segít elnyomóikat leverni:
                  azoknál alkotmányos önkormányzatot honosít meg. »Ezért« feláldozza magas pártfogói
                  kegyét: először a franczia királyét és minisztereiét, azután JÓZSEF császárét, s
                  utoljára az egyedül szabad északamerikai egyesült államokhoz fordúlva, azoknak a
                  segélyével kezdi meg a kísérletet egy barbár népből szabad nemzetet alkotni, a
                  midőn már az óvilágban mindenütt alkonyatára látszik hajlani a szabadság napja. -
                  Ezen bukik meg. - Benyovszky ennélfogva egyike a legkövetkezetesebb politikai
                  hősöknek, a kinek jellemén a kalandos élet csak jelmez; tetteiben a regényesség
                  csak staffage.</p>
               <p>5. Azért ez életírást ebből a szempontból vélném kidolgozandónak: a regényíró
                  feladata volna csupán a lélektani helyzetek kiemelése, az eseményeket környező
                  tájak, alakok leírása, a plasztikai kidomborítás: hozzá kellene járulni a
                  lelkiismeretes histórikusnak, ki minden fikczió mellőzésével, magát a kort
                  rajzolja, s az akkori idők és fogalmak zűrzavarában világot nyújtson, s végűl a
                  hol Benyovszky saját naplója elfogy, a további adatokat, melyek sorsa végét
                  megérthetővé teszik, felkutassa«.</p>
               <p>Ez volna az általam megírandó rajz: kiegészítenék azt Benyovszky saját naplói és
                  későbbi levelei; a reá vonatkozó egyéb okiratokkal megszaporítva.</p>
               <p>Miután kiadó barátom e felfogásomat helyeselte, hozzáfogtam e mű elkészítéséhez,
                  először Benyovszky saját naplóját angolból lefordítva, azután a hiányzó adatoknak
                  utána járva. Azért kellett angolból és saját magamnak végezni a fordítást, mivel
                  már az első angol szöveg is franczia kéziratokból van átültetve, azon okoknál
                  fogva, melyek az angol kiadás bevezetésében el vannak mondva; a német
                  fordításokban ugyanazt hibákkal, félreértett kifejezésekkel még jobban
                  megzavarták; úgy hogy gyakorlott stylisztának kell lenni, a ki a háromszor átszűrt
                  franczia konvenczionátus irályból a valóságos magyar gondolkozás módját a
                  szerzőnek kitalálja.</p>
               <p>Könnyebb feladatra találtam az ismeretlen adatok beszerzésénél, miután a történet
                  hősének, unokaöcscse, gróf Benyovszky Sándor úr, egész ide vonatkozó családi
                  okmánytárát kegyes volt rendelkezésemre bízni, melyben mind a Benyovszky Móricz
                  saját levelei, mind a hozzá irottak, jellemrajzának nagyon becses adalékait
                  képezik. Azokon kívül Thallóczy Lajos és Marczali Henrik tudós barátaim voltak
                  szívesek igen becses felvilágosító adatokat szerezni be e munka kiegészítéséhez, a
                  miért hálás köszönetemet kell kifejeznem.</p>
               <p>Benyovszky Móricznak az arczképét mind az angol, mind a német kiadásban
                  megtaláljuk élethű és szép kivitelű aczélmetszetekben, az eredeti angol után
                  készíttettük a mienket. Akkori divat szerint simára borotvált arcz, bajusz és
                  szakáll nélkül; természetes, két felől csigákba göndörített hajjal. Az egész
                  arczkifejezése rokonszenves, bizalomkeltő, a homlokot nem szeli át a
                  parancshirdető közép-ráncz, egészen sima az, csak az erős szemöldök-csontok
                  árulják el az akaraterőt, s a két széjjel álló szem a nagy megfigyelő tehetséget,
                  metszéseikben ábrándozó kifejezéssel. A száj azonban egészen az, a mit képzelünk
                  felőle: az a világ minden nyelvén folyékonyan beszélő száj, az a parancsszóval és
                  hízelgő beszéddel egyaránt hódítani tudó száj, melynek megfelel az a nagyra
                  vágyással, önérzettel kidomboruló áll. Ez arczképét 30 éves korában készíték (33
                  éves volt, mikor meghalt). Egy másik ábrázolatját is ott találjuk az angol
                  kiadásban: azon tíz évvel fiatalabb: a kép azt a jelenetet mutatja fel, a mint
                  Benyovszky kutyáktól vontatott szánon utazik Szibériába. Ezen a képen csaknem
                  leányi szépségű az arcza: a termete pedig annyiban hű, hogy ki van tűntetve rajta,
                  miszerint egyik lábszára rövidebb, mint a másik. - Ezt ő maga csak az életírásának
                  második kötetében említi fel; a midőn egy szigetlakó fejedelem azt kérdi tőle,
                  hogy mind ilyen kicsiny emberek-e az európaiak, mint ő, s arra ő azt feleli, hogy
                  »most a rövidebb lábamon állok, melyből hiányzik egy csont«, (azt a csatában
                  veszté el, úgy lett összeforasztva) s aztán a másik lábára emelkedve, kitűnt a
                  daliás alakja. S e hiányos termettel tudott annyi viszontagságot legyőzni,
                  tengerviharban helytt állni, asszonyi szíveknek eszményképe lenni! Ez
                  csodálatunkat még jobban fokozta iránta.</p>
               <p>Rendkívüli testi erő, életszívósság párosúlt nála ritka szellemi adományokkal,
                  emlékezettel és ítélő tehetséggel; rettenthetetlen bátorság, hidegvér a legnagyobb
                  veszély idejében, gyors leleményesség és kimeríthetlen szívjóság, önfeláldozás,
                  testvérek, hitves és jó pajtások irányában, voltak jellemének alapvonásai.</p>
               
            </div>
            <div type="chapter">
               <head>ELSŐ FEJEZET. BENYOVSZKY MÓRICZ GYERMEKKORA.</head>
               <p>A legelső eredeti okmány, melyet előre kell bocsátanunk, a Benyovszky Móricz
                  születésének bizonyítványa, mely unokaöcscse, gróf Benyovszky Sándor úr kívánatára
                  lett kiadva, a verbói plébános, tisztelendő Kubicsek Ferencz úr által. Ezen
                  hiteles keresztlevél szerint Benyovszky Móricz nem 1741-ben született, mint
                  külföldi életírói jegyzik; hanem 1746-ban: tehát öt évvel később. S ez az egy adat
                  az egész élettörténet felfogását lényegesen megváltoztatja. Mert nagy különbséget
                  tesz a beszámításnál az a körülmény, hogy egy tényt egy tizenhárom éves »fiú«
                  követett-e el, vagy egy tizennyolcz éves »legény«, s ismét más szemmel nézünk
                  ugyanazon eset megitélésekor egy huszonegy éves ifjút, mint egy huszonhat éves
                  férfit.</p>
               <p>E szerint 1756-ban, az október 8-iki levosiczi ütközetben, melynél Benyovszky
                  Móricz, mint a Siebenschein ezrednél szolgáló hadnagy jelen volt, csak egy pár
                  hónappal lehetett több tíz esztendősnél.</p>
               <p>Ez nem tartozik a lehetetlenségek közé. Az 1848-iki szabadságharczban is láttunk
                  tíz éves hadnagyot (T. J. lapszerkesztő fiát), ki igen jól megállta a helyét.
                  Benyovszky Móricznak az atyja, Sámuel maga is lovassági főtiszt volt; ki fiát
                  Bécsben a katonai iskolában nevelteté: a kiütött örökösödési háborúnál valószínű,
                  hogy a hadapródokat is mind a hadsereghez bocsáták, s így lehetett az, hogy
                  Benyovszky Móricz már tíz éves korában megismerte a csatatér gyönyöreit.
                  Legkönnyebben megtalálhatja magyarázatát ez a rendkívüliség abban a körülményben,
                  hogy Móricznak az atyja előkelő katonatiszt volt; s nagyon valószínű, hogy az
                  országos lelkesedés közepett ő is részt vett a háborúban s növendék fiát is
                  magával vitte oda.</p>
               <p>A külföldi életírók e kezdő adatai már azért is tévesek, mert Sámuel tábornokot
                  grófnak teszik meg, s nejét, Révay Rózát Thúróczmegye örökös grófnéjának. Az utóbb
                  nevezett rang nem is létezett, a Benyovszkyak pedig közönséges birtokos nemes
                  család voltak Verbón, Nyitravármegyében, maga Móricz (Ágost, Aladár) az egész
                  emlékirataiban foglalt működésének ideje alatt nem volt gróf; báróvá lett XIV.
                  Lajos franczia király által emelve; s csak később, azon idők alatt, melyekről
                  emlékiratai nem szólnak többé, a midőn Mária Terézia szolgálatába állott, lett a
                  királyné által magyar grófi czímmel felruházva.</p>
               <p>Ezt a tévedést még több helyütt lesz okunk helyreigazítani.</p>
               <p>Tehát legifjabb korában katonai nevelést kapott s ez magyarázza meg, hogy sok
                  olyan tudományban volt jártas, a mit az itthoni kollégiumokban és lycaeumokban nem
                  tanítanak. Ezek között első helyen a nyelvismeret. - Igaz, hogy Magyarország
                  felvidékének intelligens lakóit már erre a soknyelvűségre a helyzetük is
                  szoktatja. Családi körben a magyar, a köznépnél tót, szomszédoknál lengyel és
                  német, iskolában latin nyelvet már gyermekkorukban el kell tanulniok; Móricznál a
                  bécsi akadémián hozzájárúlt a franczia nyelv, a tengerészeti pályán megtanulta a
                  hollandit és az angolt, számkivetésében az oroszt, utazásaiban a keleti
                  nyelveket.</p>
               <p>Az is egészen hamis felfogás a külföldi életírói részéről, mintha Benyovszky
                  Móricz három év múlva, miután még három nagy ütközetben részt vett, 1757 májusban
                  Prága mellett Lotharingi Károly herczeg alatt; ugyanazon év novemberben
                  Schweidnicznál, és 1758-ban Darmstadtnál Laudon alatt, rögtön abba hagyta volna a
                  császári hadseregben való szolgálatot egy lengyelországi rokona meghívása folytán,
                  ki őt örökösévé kivánta tenni: s »ezért« odahagyta régi hazáját Magyarországot s
                  mást választott hazájának, a lengyelt.</p>
               <p>Ez kezdetnek egy jellemrajzhoz elég elízetlenítő volna: van benne könnyelműség,
                  önzés, hűségszegés.</p>
               <p>De a valódi sorozata az eseményeknek, nem így áll, hanem a hogy azt a családi
                  levéltár igazolja, rövid szavakkal eként következik:</p>
               <p>»Benyovszky atyja, Sámuel, fiatal éveit a katonaságnál tölté, s mint ezredes,
                  hagyta el a pályát, nyugalomba lépve, s nőül véve Pestvármegyey József tábornok
                  özvegyét, báró Révay Rózát, a kitől négy gyermekük született: Móricz, Márta,
                  Ferencz és Emánuel«.</p>
               <p>Móricz még gyermekkorában katonává lett s részt vett a 7 éves háborúban. Ott volt
                  1760-ig. (Tehát 14 éves koráig.) Akkor az anyja meghalt, végrendeletében vagyona
                  egyik felét az első házasságából született leányaira, másik felét pedig a
                  Benyovszky gyermekekre hagyva. Nem sokára neje után, még azon évben az atya is
                  meghalt. Ekkor a mostoha testvérek férjei, nagy befolyású urak, nem érve be a
                  nekik hagyományozott fele birtokkal, az egész örökséget elfoglalták, s a
                  Benyovszky árvákat kitaszíták a szülői hajlékból.</p>
               <p>Ennek a veszedelemnek a hírére hagyta oda Móricz a hadsereget s sietett haza. Maga
                  is gyermek még, de már csatákban edzett katona.</p>
               <p>Haza érkezve az ősi kastélyt idegen cselédséggel megrakva találja, a kik gúnyosan
                  kituszkolják az ajtón; nagy kérdezősködésre rátalál az elűzött kicsi testvérekre,
                  kiket befogadott valami jó szívű tót nemes, talán egykori fegyvertársa a meghalt
                  apának. Elrongyolt ruháik láttára felforr a szívében a vér.</p>
               <p>Az a Nyitra vármegye veszedelmes egy tartomány volt akkor. Az az egész nép mind
                  Rákóczy kuruczaiból állt, akik még emlékeztek a régi szabadságra. Nem kellett
                  nekik a bíztatás, még ők eszelték fel az ifjú Benyovszkyt. A magyar törvénykönyv
                  szerint szabadság van adva a birtokából kiűzött jogos tulajdonosnak egy év
                  leforgása alatt saját öklére, erőhatalommal kiverni a bitorlót az elfoglalt
                  vagyonból. Voltak e czélra megszerezhető híres falvak, csupa köznemesektől lakva,
                  a kik a birtokos felszólítására, botot, csákányt ragadva, készen álltak az
                  önhatalmú végrehajtásra. Ez törvényesen bevett szokás volt Magyarországon. A
                  gyermek Benyovszkynak tetszett ez a perorvoslat: összeszedte a hű tót hajdúkat,
                  rajta rontott velük a birtokát bitorló sógorokon, kiverte őket az apai kastélyból
                  s vissza vitte nagy diadallal a kis testvéreit; a kik közűl a legkisebbet,
                  Emánuelt, még a karjára kellett vennie. (Ez az Emánuel volt azután is a kedvencze,
                  a kit, mint egy apa a gyermekét ápol, segélyez, tanácsol, mikor már ő magas rangú
                  befolyásos ember a királyné udvaránál, a pedig kicsiny hadnagyocska a
                  pattantyúsoknál: ugyanez az Emánuel lesz végűl a napoleoni hadjárat alatt híres
                  tábornokká, s a grófi czím új megszerzőjévé.)</p>
               <p>A kivert sógorok azonban nem hagyták annyiban a dolgot; felszaladtak Bécsbe, ott
                  az udvari kanczelláriánál úgy adták elő Móricz úrfi aktusát, mint major potentiát,
                  mint zendülési tényt: a bécsi udvari körökben nem birtak valami különös érzékkel a
                  magyar alkotmányos okkupaczionális szokások iránt s a hatalmaskodó Móricz ellen
                  kiadták az elfogatási parancsot.</p>
               <p>Móricz jó eleve megtudva a fenyegető veszélyt, nem várta azt be; hanem kimenekült
                  Lengyelországba.</p>
               <p>Ott lakott egy rokona, gazdag lithvániai sztaroszta. Annál nemcsak menedéket
                  talált, de szerető atyai szívet. Első megjelenésével megnyerte az öreg szívét, ki
                  őt roppant birtokainak örökösévé tette.</p>
               <p>Fogadott apjának bőkezűsége tette lehetővé azon régi vágyának megvalósítását, hogy
                  tengerre mehessen, s a tengerészetben kiképezhesse magát. Ekkor szerezte azokat az
                  ismereteit, a melyek mint tengeri utazót és felfedezőt később a világhírűek közé
                  sorolták. Már épen keletindiai hosszú útra szándékozott kelni, a midőn az öreg
                  sztarosztának a halála bekövetkezett, s mint a birtok örökösét a lengyel nemesek
                  »bári konföderáczió« elnevezés alatti pártja, hazaszólította.</p>
               <p>Ilyen sorozatba állítva, érthetővé lesznek lélektanilag is az események, a mint
                  nem azok az idegen életíró által összezavart sorrendben.</p>
               <p>Ha már a lithvániai nagy uradalmak birtokosa lett volna Benyovszky, ha már
                  expatriálta volna magát Magyarországról, se oka, se joga nem lesz vala idejönni és
                  azért a kis verbói nemesi portáért erőszakoskodásba keverni magát: a testvéreit is
                  magához vehette volna. - De mind ez »utóbb« történt. A kihonosítás már csak
                  következménye volt az elfogatási parancsnak.</p>
               <p>Most szükséges, hogy néhány szóval elmondjuk, hogy mi volt az az állapot
                  Lengyelországban, mely Benyovszky Móriczot a tettek mezejére lépni kényszeríté,
                  nehogy az is abba a kategóriába szálljon alá, a melybe soroljuk a természetüktől
                  vitézkedésre hajló regehősök szilaj kalandvágyát.</p>
               <p>A szerencsétlen Lengyelország belvillongásoktól szétdúlva, hasonlított egy
                  hagymázbeteg óriáshoz, kinek izmaiban a láz még hatványozza az erőt; de minden
                  mozdulata kár és veszedelem önmagára, vagy azokra nézve, a kik ápolják s a kit
                  végre meg kell kötözni, hogy ne dühönghessen. Európa hatalmasságai vállalkoztak
                  rá, hogy a lázbeteg kezeit lefogják.</p>
               <p>Régen tartott már ez az állapot. SOBIESKI JÁNOS halála óta, a ki maga is martyrja
                  volt a koronájának. Akárkinek a fejére jutott ez a korona, lengyel nemesére, vagy
                  szász herczegére, olyan volt az, mintha minden ága egy-egy villámfogó lett volna,
                  melybe minden oldalról belecsapkodnak a menykövek. A hatalmasságok valamennyi
                  lengyelországi követének az volt a feladata, hogy Lengyelországban az anarchiát
                  növelje; s ennek mind valamennyi lelkiismeretesen megfelelt.</p>
               <p>A lengyelek egyik legkitűnőbb nagy szelleme, Lelewel, azt írja erről a korszakról,
                  hogy Lengyelország hasonlít egy vendégfogadóhoz, a hová minden ember betérhet, jól
                  lakhatik s aztán megint tovább mehet. Azt mondják, hogy a rendetlenség
                  életföltétel nála: az a boldogsága, az az üdve. Ezért az a törvény, hogy az
                  országgyülés minden határozatát egyetlen egy nemes »nye poz volim« (nem akarom)
                  szava meghiúsíthatja. A pohárral a kézben elfelejtenek minden veszteséget s a
                  szomszédok zsarolásait. Csak egy osztálynak van nyugodt élete: a dissidenseknek.
                  Ez nem vehet részt az alkotmányos viaskodásokban; kénytelen otthon ülni, s
                  annálfogva vagyonilag gyarapodik.</p>
               <p>Ezek a dissidensek voltak mind azok, a kik nem tartoztak az állam vallásához, mely
                  a római katholikus: tehát az ó-hitüek és a protestánsok. A lengyel országgyülés a
                  hitkülönbség miatt megfosztotta ezeket a honfitársait az alkotmányos jogoktól.</p>
               <p>És ezek a dissidensek nem akartak belenyugodni, hogy ők nem mehetnek oda, a
                  többiekkel huzakodni: mindegyik panaszra ment a külföldi hitsorsos
                  hatalmasságokhoz, segélyűl híva azokat saját honfitársai ellen; az ó-hitűek a
                  muszkához, a protestánsok Angliához és Poroszországhoz. Az volt a korszellem
                  áramlata, hogy a hitbuzgalom háttérbe szorítsa a nemzetiségi érzületet; akkor a
                  kátéért harczoltak a népek. (Most a grammatikáért.)</p>
               <p>A meghívottak nem késtek a beavatkozással; a két Ágost halálával megszűnt a szász
                  uralom Lengyelországban: új árnyékkirályúl Ponyatovszky Sztaniszló lett
                  megválasztva, húsz ezer orosz szuronyának oltalma alatt. Ugyanazon orosz
                  erőhatalom nyomása alatt fogadta el a lengyel országgyülés a protestánsok és
                  ó-hitűek egyenjogosítását. Az orosz nagykövet diktálta a törvényt.</p>
               <p>E miatt lázadt fel a lengyel nemesség egy része a királya ellen. Két főnemes:
                  Pulawszky és Krazinszky »Bár« török határszéli városban megalkotta a
                  konföderácziót, s ezzel kétfelé szakítá a saját nemzetét.</p>
               <p>Az egyik részen (a dissidensekén) volt a világos igazság: a jogegyenlőség, a
                  vallásszabadság nagy követelményei; de ezek maguk árulók voltak saját hazájuk
                  ellen, kik a templomajtón át bocsátották be az örök ellenséget, kik megvették a
                  vallásszabadságot, lánczok árán. A másik rész pedig a bári konföderáltak, kik
                  Lengyelország függetlenségeért emelték föl a zászlót, ugyanarra a zászlóra a
                  vallási és politikai türelmetlenség jelszavait írták fel. Úgy az egyik, mint a
                  másik félnek lehetetlen volt itt Magyarországon rokonszenvet találnia; a hol a
                  vallási és politikai szabadság mindig egy zászlóra volt írva: a hol a vallásháború
                  egyúttal szabadságháború is volt, a hányszor csak kigyulladt a közös elnyomás
                  ellen.</p>
               <p>Magyarországon nem értette senki, hogy miért harczolnak a lengyelek.</p>
               <p>S ebbe az érthetetlen harczba kellett Benyovszky Móricznak belekeveredni.</p>
               <p>Az örökbe fogadó nagybátya meghalt, a lithvániai nagybirtok a fiúvá fogadott
                  unokaöcsre maradt: hanem a jogok kötelességekkel is voltak összekötve.</p>
               <p>Benyovszky Móricz Varsóba megérkezve, ott a konföderáczió vezéreit találta a
                  helyzet urainak, s azoknak a felhívására le kellett tennie az esküt, hogy a
                  konföderácziót ismeri el a Lengyel-köztársaság törvényes kormányának s parancsára
                  harczolni fog annak zászlói alatt, a míg csak az oroszok Lengyelországban
                  vannak.</p>
               <p>Ez történt júliusban. - Hogy Benyovszky Móricznak mennyire voltak kedvére a
                  lengyelországi állapotok, azt sejteni engedi az, hogy még azon év deczember
                  havában elhagyta Varsót, és visszatért a régi hazájába. - Megkisérté elharácsolt
                  szülői örökségét visszaszerezni. - Tehát otthagyta a nagy kiterjedésű lithvániai
                  birtokokat, a sztarosztai rangot, s beérte volna a szerény magyar köznemesi
                  állással, a nyolcz felé elosztott udvartelekkel odafenn Nyitravármegyében, a hol
                  tudvalevőleg a nemesi birtokok épen nem latifundiumok.</p>
               <p>Hazajött, nem törődve az ellene kiadott elfogatási parancscsal. Ez is a
                  lengyelországi állapotokat jellemzi.</p>
               <p>De még inkább jellemzi a magyarországi állapotokat az, hogy itthon nem talált
                  igazságot. Szülőitől öröklött birtokait nem tudta visszanyerni. El lett utasítva
                  minden jogorvoslattól.</p>
               <p>Nem maradt más választása, mint hazáját végkép elhagyni s lithvániai uradalmába
                  visszatérni.</p>
               <p>Ekkor a sors, a véletlen, vagy mondjuk: a gondviselés - közbelépett. A míg a
                  nyugati Kárpátok vidékén, a Szepességen keresztűl utazott, meglepte valami
                  betegség. Járvány dúlt azon időkben az országban elég, Benyovszky Móriczot
                  útközben heves láz lepte meg; kénytelen volt betérni egy útba eső magyar előkelő
                  úr házához, a kinek családja szívesen fogadta. A család neve »Henszky«.</p>
               <p>Egy szép, szeretetreméltó leány volt a háznál, a kinek gondos ápolása alatt a
                  beteg ismét visszanyerte elvesztett egészségét. A hála átnemesűlt szerelemmé.
                  Benyovszky felgyógyultával kezét ajánlá fel kedves ápolónőjének, később egész
                  élete őrangyalának, s elvette feleségűl.</p>
               <p>És akkor megkezdett egy nyugodalmas, boldog életet, melyben feledve voltak a
                  csatatéri dicsőség, s a tengeren túli kalandozás minden ábrándjai. A fiatal nő
                  nemsokára jó reménységbe jött.</p>
               <p>Ekkor egy este megjelenik a boldog család közepett a lengyel schlachtzitz, a ki
                  Benyovszkyt nyomról nyomra puhatolta, míg végre ráakadt s átadja neki a
                  konföderáczió főnökének parancsát, hogy azonnal siessen a zászló alá, melynek
                  hűséget esküdött.</p>
               <p>S a zászló hatalmasabb volt, mint az oltár. A becsület erősebb, mint a szerelem.
                  Benyovszky, a nélkül, hogy feleségének hírül adta volna, hová megy, sietett a
                  csatatérre.</p>
               <p>Viselt dolgai, melyeket itt elkövetett, részletesen le vannak írva életírásában,
                  azokat nem ismételem. Bentyovszkyra sok keserű tapasztalás várt a lengyel
                  konföderáczió hadjáratában. Maga a lengyel nemesség és köznép, vitézség és
                  szabadságérzet dolgában föltétlen bámulatra méltó, egyes vezérei, kiváló főurai is
                  megérdemlik az elismerést; de az egész hadviselés oly nagy mértékben viseli magán
                  a fejetlenség, határozatlanság és könnyelműség jellegét, hogy azoknak közepette az
                  indigena Benyovszky magaviselete, ifjú évei daczára, messze kimagaslik. A sok
                  tehetségtelen, lágy jellemű lengyel herczegek és grófok által elrontott hadi
                  helyzeteket hányszor javítja meg határozott gyors hadi tetteivel, hányszor
                  organizálja újra a szétvert csapatokat, élelmezi az ostromolt városokat, új
                  dandárokat gyűjt, elfogják, újra kiszabadúl, megint elfogják, véletlen találkozó
                  hívei kivágják az ellenség kezéből, egyik hadi kalandból a másikba veti magát, s a
                  személyes bátorságon kívül, nagymérvű hadvezéri tehetséget fejt ki.</p>
               <p>Egész ütközeteket vív meg az oroszokkal, bámulatraméltó sztrategiai ügyességgel.
                  Erélye túltesz minden igazi lengyelen. Az orosz hadvezetők rémévé növi ki magát,
                  ki seregeiket dandárszámra semmisíti meg s hadi terveiket teljesen
                  szétzavarja.</p>
               <p>Már az első elfogatásánál, midőn az oroszok által ostromolt Krakkó élelmezése
                  végett kirohanást intézett fényes sikerrel, de saját vesztével, két sebet kapott.
                  Ezzel még nem találta leróva új hazája iránti adóját; a mint kiváltják, nagy summa
                  pénzen, ismét visszatér a harczolók közé: pénzt, ágyút, fegyvert, lőszert gyűjt a
                  hadsereg számára, s olyan félelmessé válik az oroszokra nézve, hogy jutalmat
                  tűznek ki a fejére.</p>
               <p>Az egész hadjáratban azonban nem volt semmi hadi terv, semmi rendszer; mindegyik
                  csapatvezér a maga terve szerint verekedett, a hol ellenségre bukkant. Így
                  Benyovszky, mikor Lelki melletti fényes sikerü ütközetében Izmailow orosz dandárát
                  megsemmisíti, akkor értesűl róla, hogy más oldalon meg az oroszok Potoczkyt tönkre
                  verték, az öreg Pulavszkyt elfogták s magát Bárt is elfoglalták.</p>
               <p>De se a lengyel fővezérek veresége, se a kemény tél nem teteti le vele a fegyvert,
                  s még ennél rosszabb is következett. A két lengyel pártvezér összeveszett
                  egymással: a lengyel sereg két részre szakadt. Az egyik a török hadsereg oltalma
                  alá vette magát, s annak a szárnyai alatt vesztegelt: a nemzetnek csak fél karja
                  maradt a védelemre. Benyovszky ott volt, a hol tovább harczoltak. A Grodeki derék
                  ütközetben a két Pulavszky testvérrel egyesülten tönkre veri Izmailow tábornok
                  hadát.</p>
               <p>Hasztalan volt minden hős tett; a lengyel vitézek fogytak, az orosz szaporodott. A
                  míg Benyovszky a Zuanieczi ostrom felszabadító ütközetben újra csoda módon
                  diadalmaskodik az orosz vezér Izmailow fölött, az alatt bajtársa Pulavszky
                  kénytelen az ostromolt Okopp várát odahagyni s fegyveres kézzel utat törve magának
                  Moldva felé, a török határon átmenekülni. Onnan izent Benyovszkynak, hogy ő is
                  kövesse a példáját s a seregével vonuljon át a török területre.</p>
               <p>Benyovszky megfogadta az utasítást, s megkezdé a menekülő utat, az üldöző
                  oroszokat vissza tudta verni, hanem egyre nem számított: a török basák
                  alávalóságára. Régi dolog, hogy a muszkák arany golyói messze hordanak s czélba
                  találnak. Először nem akarták átereszteni a menekülő lengyeleket a Dnyeszteren;
                  azután, hogy Benyovszky erőszakosan is átkelt rajta, azzal fenyegették, hogy mind
                  összeaprítják, ha vissza nem megy: utoljára még a podgyászát is elrabolták. Az
                  ellenségtől üldözött, a jó baráttól be nem fogadott Benyovszkynak ott volt a háta
                  mögött a régi hazája, Magyarország. Barátja, a lengyel Pulavszky már oda menekült:
                  ő is azt tehette volna. De még akkor nem engedte neki makacs törhetlen jelleme,
                  hogy elvesse azt a zászlót, melynek hűséget esküdött. Seregének négy ötöde
                  szétfutott már, elszökdösött; csak a betegeket és sebesülteket hagyták nála, s ő
                  ezeket védelmezve maradt utolsónak a csatatéren, míg végre kiéhezett, elcsigázott
                  seregét, árulóktól kelepczébe csalva, körülfogták, megrohanták: a kétségbeesés
                  végharczában ő maga, hősként küzdve, két kardvágást kap, utoljára egy ágyúlövés
                  leteríti a földre lovastul; az ágyú ócska vassal, patkókkal, szegekkel volt
                  töltve, egyszerre tizenkét sebet kap, egy vasdarab összezúzta a lábszárát s ezzel
                  orosz fogságba kerűl.</p>
               <p>Ez volt harczi pályájának a vége.</p>
               <p>----------</p>
               <p>Benyovszky Móricz jellemének lengyelországi viselt dolgai adják meg a valódi
                  silhouettejét.</p>
               <p>Nem a lengyel nemzetért harczolt ő, - nem a dicsőségért; - hanem a
                  népszabadságért.</p>
               <p>A lengyel nemzetnek lehettek nagy bűnei; de azért Oroszországnak nem volt joga az
                  Isten szerepét játszani, a ki büntet. S e bűnök életreköltésében része volt Európa
                  minden hatalmasságának. Ők lovallták a lengyeleket folytonos belharczokra.</p>
               <p>Benyovszkynak fényes igéreteket tettek az oroszok, midőn legelőször fogságba esett
                  náluk: felismerték benne a kiváló hadvezéri tehetséget, előtte volt az arany
                  lajtorja, mely a halhatatlanok sorába vezet. Lehetett volna gazdag úr, hadvezér a
                  kegyteljes czárnő alatt. Még talán egyéb is. (Gyönyörű férfi-alak volt.) És ő a
                  helyett választotta a szabadsághősök sorsát, a kiknek díszruhája a fegyvertépte
                  rongy, érdemrendjeik a sebhelyek: palotájuk a börtön, hírnevük a
                  kigúnyoltatás.</p>
               <p>Ennek a szabadságszeretetnek áldozott fel ifjú nőt, családi tűzhelyt, boldog kis
                  házat és fényes nagy palotát; az édes jelen pillanatot, s a távol jövendőt. A ki
                  azt a szabadságszeretetet meg nem érti, a ki meg nem foghatja, hogy »az« lehet egy
                  emberre nézve életczél, végzet, hivatás, arra nézve Benyovszky Móricz nem más,
                  mint egy zavartfejű őrült; de aki meglátja benne ezt a világító szikrát, annak
                  Benyovszky Móricz egy végzethős.</p>
               <p>----------</p>
               <p>A mi történet ez után következik, azt angol életírója valószínűleg Benyovszky
                  szóbeli közlései alapján állította össze: más, mint ő maga, mind ezen részleteket,
                  e specziális körülményeket nem ismerhette. Mint szóbeli közleményeknél megesik,
                  itt is előfordul, hogy helytelen adatok kerülnek az előadásba; de a melynek
                  helyreigazítója nem ingatja meg az egésznek a hitelességét, sem az esemény
                  sorozatot nem zavarja. Benyovszky maga az irott naplóját csak a szibériai útjánál
                  kezdi. Hogy miért nem írta meg maga az európai Oroszországon keresztűl megért
                  viszontagságait, annak nagyon érthető oka van. Rá fogunk arra jönni, a mint a
                  történetnek ezen részét elolvassuk. Azok a személyek még mind éltek, a kik
                  Oroszországban ő iránta, s úgy a szerencsétlen lengyelek ügye, mint maga az
                  általános népszabadság eszméje iránt tettel és szóval tanúsíták rokonszenvüket.
                  Ezeket Benyovszkynak felfedezni, az orosz kormány üldöző kezébe kiszolgáltatni nem
                  volt szabad. Hallgatnia kellett a titkos jó barátokról. Egy későkori életíró már
                  beszélhet róluk.</p>
               <p>Az akkori orosz társadalom képét vázolja az átfutó történet is. Az abszolut
                  autokrata kormány egész apparátusának eszközei az emberiségről, igazságról
                  legkisebb fogalommal nem bíró lelketlen teremtések, kegyetlenség, kapzsiság,
                  megvesztegethetőség általános jellemvonásaik; hanem az orosz nép maga jó szívű,
                  becsületes, szavatartó: mindenütt akadnak emberszerető polgárok, a kik a hatalom
                  kezei által megkínzott foglyok nyomorát enyhítik. A katonai parancsnokok közűl
                  kiválik egy-egy, nemes szíve, nagylelkűsége által, fölváltva hirtelen az
                  ellenlábasától, a ki embertelen fenevad. Végre a nemesség a városokban
                  elégedetlen, zúgolódó, összeesküvő, minden perczben lázadásra kész: s a titkos
                  mozgalom szálai kinyúlnak a czárnő palotájának elfogadó terméig s a tatárok
                  jurtáiig: át van velük szőve a puszta és a város, a templomok is, a papság is
                  lázong.</p>
               <p>Tizenhét sebből vérezve szállíták Benyovszkyt a Moldva határszéltől Polonyáig. Még
                  lánczot is tettek arra a lábára, a melyik nem volt eltörve, hogy el ne találjon
                  szökni útközben. Elfogója, az orosz tábornok megtiltá a tábori sebészeknek, hogy
                  sebeit bekötözzék. Polonyában egy becsületes orosz parancsnok kezébe került,
                  Szirkow ezredesébe: ez kórházba küldé, a hol Blanchard franczia seborvos nagyjában
                  kigyógyította nehéz sebeiből: az ezredes adott neki pénzt a sajátjából, s egy Wilt
                  nevű muszka hadnagy megosztotta vele a naponkinti ebédjét. Kezdte az oroszokat
                  megszeretni.</p>
               <p>Ekkor felváltá az orosz parancsnokot Polonyában egy oroszszá lett franczia
                  brigadéros Banier. Ez azon kezdte, hogy a lábbadozó foglyot lánczra verette s
                  bezáratta egy földalatti bástya-odúba nyolczvanad magával, a kik mind vitéz
                  bajtársai voltak egykor. Le van írva a kegyetlenkedés egész érthető valóságában az
                  életírás szövegében. Huszonkét nap múlva a nyolczvan fogolyból csak negyvenöt
                  került elő élve. A halottak ott rohadtak el az élők között.</p>
               <p>Akkor előhozták őket, hogy több fogolylyal együtt tovaszállítsák Kiowba - gyalog.
                  Benyovszkynak igaz, hogy két mankót is adtak: így tette meg az útat százötven
                  versztnyi távolba. Egy század gyalog katona kisérte őket egy százados vezénylete
                  alatt. Hogy mit szenvedett e szerencsétlen csapat e szívtelen vad ember
                  kegyetlenkedései alatt, éhségtől és szomjúságtól, a szabad ég alatt tanyázva forró
                  napokon, zivataros éjeken át, azt elmondja két számadat. Polonyában átvett a
                  muszka százados hétszáz nyolczvankét foglyot, s megérkezett Kiowba száznegyvennel.
                  A többi »kvártélyán volt« már!</p>
               <p>Kiowban sem volt megnyugvás rájuk nézve. Itt is bezsúfolták őket egy földalatti
                  börtönbe. E kínzást nem bírta már ki Benyovszky; hagymázos lázt kapott, s feküdt
                  benne nyár derekától tél elejéig.</p>
               <p>Deczember tizedikén hozatta a foglyokat maga elé a kormányzó, Wojejku gróf;
                  kikérdeztetve őket, hogy mi a nevük. Benyovszky olyan alélt volt, hogy a nevét sem
                  tudta megmondani, a fogoly társai feleltek meg helyette. Ez ismét emberséges szívű
                  katona volt; külön szállást, tisztességes élelmezést rendelt a beteg fogolyvezér
                  számára; hanem innen gyorsan tovább kellett menni: - hogy ki beteg? azt nem
                  kérdezték, vánszorogjon! Benyovszky azonban kidűlt az útból már Nyzimnél, s az
                  orosz tisztnek ott kellett őt hagyni az utczán. Itt egy becsületes német kalmár,
                  LEVNER M. vette fel, és bevitte a házába: ott úgy ápolta, mintha saját gyermeke
                  volna; Benyovszky felépűlt, erejét visszanyerte. - Azonban következett egy új
                  fogoly-szállítmány: Benyovszkynak tovább kellett menni, a kedves házi gazda még az
                  útra is adott neki kétszáz rubelt; még pedig, nehogy a kozákok elrabolják tőle, a
                  kisérő kapitánynak a becsületére bízva. - Hát a kozákok nem rabolták el a pénzt a
                  fogolytól, hanem elrabolta maga a kapitány; s hogy az vádat ne emeljen e miatt
                  ellene, a kazáni kormányzó előtt azzal árulá be, hogy lázadásra akarta bírni a
                  foglyokat, (ez a Lázár, a két mankóval!) s a kormányzó rögtön bilincsre verette, s
                  megint a földalatti börtön lett a vendégfogadója.</p>
               <p>Innen azonban kikönyörögték azok a lengyel főurak, kik már akkor Kazánban régebben
                  megérkezének s a kormányzóval ismeretségbe jöttek. Ekkor azután ismét egy polgári
                  ház veszi oltalma alá, Ubendischew aranymíves hajléka.</p>
               <p>Hősi híre és kellemes társalgási modora gyorsan megnyerik számára a kazáni előkelő
                  világ rokonszenvét. Főrangú társaságokba hívják meg lakomákra, melyekben az orosz
                  arisztokraczia kiváló tagjai vesznek részt. Itt elébb titokban, magányos
                  beszélgetés közt, majd nyíltan és őszintén tudatják vele, hogy valami összeesküvés
                  készűl a kormány és a czárnő ellen, s ennek a keresztűlvitelénél számítanak az
                  orosz nemesek a tatárokra és a fogoly lengyelekre, a kiket, a konföderáczió
                  leverése óta, mind itt Kazánban gyűjtöttek össze. És Benyovszky, óvatosan bár, de
                  mégis csatlakozik az összeesküvőkhöz.</p>
               <p>Az életírás, fukar kézzel osztott, adatai nem igazolják Benyovszkynak azt a
                  lépését: annálfogva elvakult könnyelműségnek tűnik az fel. Hiszen ha a tizenhét
                  hegedő sebe nem óvta volna tőle, a Lengyelországban szerzett tapasztalatai
                  megtaníthaták vala, hogy a nemes urak pártütésébe milyen jó idegennek
                  beleavatkozni! Hogyan nem válaszolta a konspiráló orosz bojároknak azt, hogy »én
                  már ittam a lengyelek szabadságpoharából: köszönöm a tiéteket; ereszszetek a
                  börtönömbe vissza.« De ha közelebbről megismerjük a körülményeket, nem fogjuk
                  Benyovszkyt léha könnyűvérűséggel vádolni, a ki magát és 7000 nyomorúlt bajtársát
                  új veszedelembe kész vinni.</p>
               <p>Ez a Kazán maga egy ország: úgy is híják, hogy Kazán királyság, az orosz czár ott
                  viseli e czímet a többi czímei között; van két annyi lakosa, mint Erdélynek; s
                  annak nagyobb része tatár.</p>
               <p>Ezek a tatárok utódai annak a hatalmas tatár nemzetnek, mely hordáival annyiszor
                  megremegteté az orosz nemzetet, s századokon át adófizetőjévé tette; a míg
                  Rettenetes Iván meg nem törte a hatalmát, kemény ostrommal foglalva el a khán
                  székvárosát, s azután tele építé azt orthodox templomokkal.</p>
               <p>De nemcsak a tatárokra nézve volt »rettenetes« IV. Iván czár; hanem még inkább a
                  daczoskodó orosz főnemesekre nézve. A kiket megkímélt a hóhér bárd, azokat
                  családostól együtt ide taszítá ki vaskezével, a tatárok honába, pusztákat
                  megtelepíteni, ipart, kereskedést űzni. Áldott föld, jó gabonát terem; lovai,
                  marhái millió számra özönlik el a szomszéd vásárokat. Megélhettek rajta.</p>
               <p>Sőt itt még szabadság is volt. A bölcs czárok a meghódított tatár népnek
                  meghagyták az ősi intézményeit: a muftikat és akhonikat, a mollahkat és imánokat,
                  a kik ítéltek a maguk népe perpatvaraiban az alkorán szerint, s beszedték a
                  vakufot és a tékiát. Nem háborgatták őket a vallásukban. Viselhettek mindenféle
                  közhivatalt, hajdani murzáik az orosz bojárokkal egyenlő rangba lettek helyezve, s
                  részt vehettek szavazataikkal a nemesi marechall választásnál, saját mollahjuk
                  előtt téve le a mohamedán eskűt a kitárt alkoránra. És a nagy országos sokadalmak
                  alkalmával, a mikor Kelet-Európa és fél Ázsia kalmárnépe összesereglik a kazáni
                  rónán, a tartomány népei tízezerével jönnek fel, mind lóháton, ősi fegyvereikkel.
                  Kazán híres a fegyverkovácsairól. Majd mikor eljönnek a nagy mohamedán ünnepek, a
                  ramazánbőjt, a nagy Kurbán bajram, a mikor az istentisztelet után minden családapa
                  maga öli le az áldozatot, a Kurbát: egy ürüt, ha kisebb a család; - tehenet, ha
                  nagyobb, s akkor aztán a főtt piláfot, meg a mézzel kent bajrám lepényt kiviszik a
                  mezőre, meghívják vendégül az orosz szomszédokat, azok meg pálinkát hoznak
                  magukkal, s akkor a tatár elfelejti Mohamedet, a ki a szeszes italt megtiltotta és
                  elfelejti Dzsingisz khánt, az »arany hordát,« a ki ura volt ennek a világrésznek s
                  együtt iszsza le magát az oroszszal. Soha verekedés nincs közöttük.</p>
               <p>Egy ilyen sokadalomra számítottak a kazáni orosz bojárok. Elég okuk volt az
                  összeesküvésre. Száműzve mindannyian »nagy« Oroszországból; ide Ázsia
                  határszélére, hétszáz kilométernyire Moszkvától, ezerkétszáznyira
                  Szt.-Pétervártól, száműzve nem is a maguk, hanem a rokonaik vétségeért; vagy az
                  udvaronczok kapzsiságából, puszta gyanúra; megfosztva birtokaiktól, rangjaiktól,
                  kereskedői, földmívelői életre kényszerítve, nem csoda, ha folytonosan
                  összeesküvésen törték a fejüket. Lehettek közöttük olyan hajdan magas állású urak,
                  kik egykor a világtörténetben vittek vezérszerepet, s kiket egy újabb kegyencz
                  megbuktatott, mint az a minisztere a czárnőnek, kit szerető hitvese elkisért
                  számüzetésébe, itt a sok sírástól megvakult, a sok szenvedéstől meghalt, s a
                  hatalmas miniszternek magának kellett megásnia a sírt, melybe védangyalát
                  eltemesse: a sírkövén csak a felírás áll: »az Úrnak egy szolgálója.« - Ilyen
                  elemekből állt a kazáni orosz főnemesség, melynek társaságába Benyovszky
                  került.</p>
               <p>Volt ott egy olyan város, melynek összes lakossága lázadó volt: Kozmodemianszk.
                  (Az életírásban Kuzmodemjaczkoi.) A leghívebb orosz katona is elcsábult közöttük,
                  a kit azért küldtek oda, hogy őrizze a többit.</p>
               <p>Az ok meg volt a fellázadásra: a czárnő és kegyenczeinek zsarnok uralma, az
                  alkalom kedvező, az orosz rendes hadsereg nagy része elfoglalva Lengyelország
                  leverésével: Kazán piaczain összegyűjtve hét ezer lengyel hadi fogoly,
                  elkeseredett, kétségbeesett nép, melynek nincs mit vesztenie, s velük szemben csak
                  négyszáz orosz katona a fellegvárban. Csupán a tatárok megjelenésére vártak, kik a
                  sokadalomra tízezernyi számban igérkeztek megjelenni.</p>
               <p>Benyovszkynak valóban egész jellemét kellett volna megtagadnia, ha e terv
                  kecsegtető reményei elől el tudott volna zárkózni. Ki tudja magát megőrizni attól
                  a ragálytól, a mi a szabadságvágy szent láza?</p>
               <p>Belépett az összeesküvők szövetségébe. Lengyel honfitársai őt bízták meg a
                  vezérséggel.</p>
               <p>A kazáni bojárok megnyerték a lázadás tervének a Woronyecz, Belgrád és a kiowi
                  kormányzóság nemességét is: és szövetségük szálai elhatoltak egész Moszkváig.</p>
               <p>Azonban a hol összeesküvés van, ott meg van az árulás is. Vagy együtt jár az a
                  kettő, mint a búzavetéssel a rozsda.</p>
               <p>November elejéig időztek a lengyel foglyok Kazánban, daczára annak, hogy a
                  várkormányzó egyre sürgette a péterváriakat, hogy küldjék már őket tovább
                  Szibériába, mert ő fél tőlük. Ekkor két orosz bojár bor között összevész
                  egymással, talán épen a nemesi marechall választáson, mely elég erős ösztön a
                  nagyravágyást életre serkenteni: az egyik bojár: a lecsepűlt fél, mámoros fővel,
                  első dühében felront a fellegvárba, s feljelenti a kormányzónak, hogy összeesküvés
                  van a személye ellen. - Csak akkor ijedt aztán meg, mikor torkon ragadták s
                  vallatóra fogták, hogy kik az összeesküvők? Megbánta már a mit mondott: düh és
                  mámor kiment a fejéből egyszerre; elhallgatta az igazi tervezőket, az orosz
                  bojárokat, és Benyovszkyt nevezte meg és a lengyel foglyokat. - Azok szegények már
                  úgy is foglyok; egyéb nem történhetik velük, mint hogy azok lesznek ezután is.</p>
               <p>Benyovszky pedig szép nyugodtan aludt ez alatt a szállásán. Éjfél tájon
                  kopogtatást hall az utcza ajtaján: egész pongyolában, gyertyával kezében, lemegy a
                  lépcsőn, s midőn az ajtót kinyitja, egy orosz tisztet lát maga előtt, kivont
                  karddal, a háta mögött egy csapat szuronyos vitéz.</p>
               <p>»Itthon-e a fogoly?« rivall rá a tiszt, szolgának nézve az ajtónyitót. Igenlő
                  feleletére kikapja a kezéből a gyertyát s rohan fel a lépcsőn, a katonák mind
                  utánna. Benyovszkyt ott hagyták egyedül az utczán.</p>
               <p>Ő sem várt kínálást, sietett az utczák sötétségét felhasználni, s gyorsan
                  felkeresve harczai hű bajtársát Wynblath őrnagyot, azzal együtt az éj oltalma
                  alatt megszökött Kazánból, a legközelebbi faluban lovakat vett, s azokon
                  Szebuszkár mezővárosig utazott, onnan értesíté a kazáni összeesküvőket, hogy
                  tervük el van árulva. Azoknak érdekükben állott, hogy Benyovszky megmeneküljön,
                  gyorsan küldtek utána útra való pénzt, bundát és egy hivatalos podrusnát, a minek
                  előmutatására minden faluban adnak nekik előfogatot.</p>
               <p>Ügyesen és leleményes ravaszsággal túl járva az eszén minden orosz hatóságnak,
                  végig utazták gyorsabban, mint az üldözőik, a roppant orosz birodalmat s tizenkét
                  nap múlva Kazánból megszökésük után már ott vannak Szentpétervárott.</p>
               <p>Egyéb szándéka nem volt Benyovszkynak, mint hogy kimeneküljön külföldre. S igen
                  helyes észjárás volt tőle, midőn menekülése végpontjáúl épen az orosz fővárost
                  választotta. A népsokaság a legjobb rejtek. Kis városban az idegen hamarább
                  feltűnik, s aztán itt lehetett még külföldi hajókat találni, a míg a kikötőt el
                  nem zárja a jég.</p>
               <p>Csak egyre nem számított: az aljas árúlásra. Az a hollandi hajós-kapitány, a kinek
                  a hajójára, mint utazó, társával együtt elszegődött, elárulta őt a pétervári
                  kormányzónak, s belecsalta őket a kelepczébe. Benyovszky ismét az oroszok foglya
                  lett.</p>
               <p>Megkötözték s a rendőrfőnök Csecserin gróf elé hurczolták, a ki rögtön vallatóra
                  fogta. A kérdő pontok, melyeket hozzá intézett (olvashatók az életírásában szó
                  szerint) mind azt bizonyítják, hogy az orosz kormány igen nevezetes embernek
                  tartotta Benyovszkyt. A rab úr felelt azokra nemes őszinteséggel; bevallva, hogy
                  megakart szökni; de nem árulva el senkit az összeesküvők közűl.</p>
               <p>Ekkor börtönbe dugták s nem adtak neki három napig sem enni, sem inni. Azt hitték,
                  hogy majd az éhség beszédesebbé teszi. De három nap múlva sem árult el semmit az
                  összeesküvők terveiből.</p>
               <p>Azután törvényszéket tartottak fölötte, melyen maga a hatalmas miniszter Panin
                  elnökölt; a ki maga száz kérdést intézett hozzá; de azokra előre megmondá, hogy
                  nem szabad mást felelni, mint azt, hogy »igenis, úgy van« s aztán megint lánczra
                  verette s visszavitette a Néwa alatti börtönébe.</p>
               <p>Azután kínpaddal fenyegették, az sem törte meg lelke erélyét. Utoljára aztán
                  szembesíték vele azt a bojárt, a ki Kazánban elárulta az összeesküvést. És
                  Benyovszkynak meggyőző ékesen szólása kényszeríté az árulkodót vádjának
                  visszavonására. Olyan tisztára mosta magát, hogy nem találtak a bírák okot az
                  elitélésére. Hadi fogoly volt, mint katona becsületesen verekedett az
                  ellenségével, most szabaddá akarta magát tenni, ez az egész vétsége.</p>
               <p>Ekkor Panin miniszter egy okmányt tett eléje, melyben Benyovszky kötelezi magát,
                  hogy semmi idegen hatalmasság alatt Oroszország ellen harczolni soha nem fog: e
                  föltétel alatt visszanyeri szabadságát. Aláírta a lemondást.</p>
               <p>Hanem azért mégis visszavitték a tömlöczébe, s onnan csak egy hét múlva hozták
                  elő; akkor birkabőr öltözetet húztak rá s friss békókat raktak a lábára, feldobták
                  egy szánra, s aztán röpíték a szánúton éjszaka tovább - Szibéria felé.</p>
               <p>El volt itélve örök számüzetésre Szibéria véghatárán, Kamcsatka félszigetén.</p>
               <p>A lemondási okmány s az igért kegyelem csak egy kis tréfa volt a minisztertől.</p>
               <p>Ugyanazon az úton, a melyen idáig jött, szállították vissza, úgy hogy
                  ráismerhetett a falvakra, városokra, melyeken nem rég átutazott, s megtudhatta
                  jövendő sorsát, hová viszik.</p>
               <p>Itt kezdődik azután a saját maga feljegyzése alapján készített önéletírása.</p>
               
               
               <p>
                  
               </p>
               <p>
                  <hi>Téli vásár Szibériában, a háttérben O</hi>
                  <hi>BDÓRSK </hi>
                  <hi>látképe</hi>
               </p>
               
               
            </div>
            <div type="chapter">
               <head>MÁSODIK FEJEZET. UTAZÁS SZIBÉRIÁN VÉGIG.</head>
               <p>Január 20-án, derék télben érkezett meg Tobolszkba, Szibéria fővárosába
                  Benyovszky, tíz száműzött társával, a kik Wynblath ezredes kivételével mind
                  oroszok voltak, ez utóbbi lengyelesített svéd. Nem volt közöttük egyetlen lengyel
                  sem, még kevésbé magyar, a hogy ezt a költők fantáziája elhitette magával.
                  Egyáltaljában semmi nyomára nem tudunk akadni, mi lett abból a többi lengyelből, a
                  ki ezer számra volt foglyúl őrizve Kazánban? Egyetlen adat enged némi sejtelmet
                  felőlük. Mikor Kazán királyságán szállíták keresztűl Benyovszkyt és száműzött
                  társait, kiséretük másfél száz kozákkal lett megerősítve, azon okból, hogy a
                  fellázadt kozákok betörtek Kazánba, s az egész tartományt nyugtalaníták. Lehet,
                  hogy a fogoly lengyelek azokhoz csatlakoztak s ők képezhették a nyomban
                  következett Pugacseff lázadás táborának zömét. De feltünő, hogy Benyovszkyval, a
                  ki pedig a lengyelek fellázításával volt vádolva, egy honfitársát sem küldték
                  Szibériába. - Minden, a mit azontúl tett, oroszok segélyével lett végrehajtva. -
                  Egész emlékiratának ez a legnevezetesebb tanulsága: az elnyomott, a pusztába
                  száműzött orosznak a szabadságvágya. E szabadság ösztöne az orosznál erősebb,
                  szívósabb, rugalmasabb, mint bármely más nemzetnél.</p>
               <p>Lengyelekről nem beszél többé emlékirataiban Benyovszky, magyart csak egyet talált
                  egész útjában, egy Orosz nevűt, a ki orosz szolgálatba állt, s mikor azt
                  megelégelte, s nyugdíjaztatásáért folyamodott, jutalmúl azt kapta, hogy száműzték
                  Szibériába.</p>
               <p>Tobolszkban egy emberszerető kormányzó fogadta a száműzötteket, Ivanovics
                  Csecserin Dénes gróf, a ki azonnal levetette a foglyokról a lánczokat, a miket
                  azok Szentpétervárról idáig tartó útjukban folyvást viseltek. Megengedte nekik,
                  hogy kipihenhessék magukat két hétig, erőt gyűjtve az előttük álló rettenetes
                  úthoz. Benyovszky panaszolja, hogy mennyit szenvedett tizenhét sebével a kegyetlen
                  hidegben. De jobban esik neki gyógyszereknél és flastromoknál az, hogy
                  íróeszközöket kap valahára. Saját szavai tanúskodjanak lelki műveltségéről: »A
                  kormányzó szívességei között legbecsesebb volt rám nézve a tinta és toll szabad
                  használata. Ez enyhíté nagy bánatomat, oh drága eszköz, mely vissza tudod adni a
                  szabadság árnyékát, a midőn ennek lényege el van tőlünk rabolva! Megbecsülhetlen
                  adománya az emberésznek, melynek értékét csak az tudja felfogni, a ki elvesztésed
                  fölött gyászolt. Te veled mindig enyém a lélek gyönyöre; általad fog az én
                  balsorsom és panaszaim híre a késő időkbe áthatolni.«</p>
               <p>Tehát már akkor feltámadt benne az a hit, hogy egykor mind az, a mit ő leír, a
                  világ elé fog kerülni.</p>
               <p>A mint az egészsége helyre áll, a kormányzó tovább küldi őt, száműzött társaival
                  együtt rendeltetésük helyére, Kamcsatkába.</p>
               <p>Egy tekintet a térképre megmondja, hogy mit jelent ez az utazás? Vasból kell lenni
                  annak, a ki odáig eljut.</p>
               <p>Legújabb időben jelent meg egy pompás díszmű Oroszországról, melyben Szibéria is
                  be van mutatva. E leírás szerint Szibéria a paradicsom. A legközönségesebb
                  parasztház is mind emeletes, belül a falak papirszőnyegekkel bevonva, a pallók
                  gyapjúszőnyeggel terítve, töltött székek, divánok, pompás ágyak, fehér lepedővel
                  behúzva, minden háznál. Minden parasztházban van egy kis könyvtár is, mert az
                  orosz parasztok imádják az olvasást, mind írástudók. Ellenben erős pálinkát soha
                  sem isznak, egy csésze thea reggel, este, ez a kedvencz italuk, semmi más. Csupán
                  mezőgazdasággal foglalkoznak: gulyáik, nyájaik, a legkövérebbek s gabonájuk
                     fölösleges.
               </p>
               <p>Még Benyovszky idejében Szibéria nem volt ilyen áldott tartomány.</p>
               <p>Az éjsarki hosszú éjszakán át alig járja be a tűzveres napgolyó egy szeletkéjét az
                  ólomszürke égnek; azután világít a hold és a hó. A legtöbb ittlakó korán megvakúl
                  az örökös hóra nézés miatt. A hévmérő leszáll a fagyponton alúl 30-36 fokra.
                  Ünnepi kedvében felhozza az éjsarki ég ragyogó északfényét, s ilyenkor nappal van:
                  látvány, melyben a félelem párosúl a gyönyörrel. Napi járó földre esik útba
                  egy-egy tatárfalu; földbe ásott viskókkal, miknek teteje cserzetlen bőr. Ott
                  összeszorúlva, ember hátán ember, meg lehet pihenni. Jó szerencse, hogy a folyamok
                  mind be vannak fagyva, könnyű átkelni rajtuk a szánnal, a hol a folyó meredekről
                  zuhan alá, ott nincs befagyva, meg lehet a lovakat itatni. Az ember maga pálinkát
                  iszik, az tartja benne a lelket. Így kelnek át a Szupkrón, az Irtisen; pihenőt
                  tartva Szobulák és Berenovszk városokban, a hol a tatárokon kívül már
                  számüzötteket is találnak. A pihenőknél foglyok és kozákok összeülnek és mesélik
                  egymásnak kölcsönösen a viszontagságaikat.</p>
               <p>A szibériai kozák sorsa sem irígylésre méltó. Beleszületik a szolgálatba s
                  szolgálatban hal meg, addig viseli a fegyvert, a míg bírja, a lováról csak a sírba
                  száll le végnyugalomra. Lovat, fegyvert, mundért, maga tartozik magának
                  beszerezni, élelméről gondoskodni; s azért kap a magas kormánytól tizenöt hektár
                  földet, a mi azon terem, az az övé. De vadászni és halászni is van joga s adót nem
                  fizet. Életének az a feladata, hogy az Európából érkező számüzötteket
                  rendeltetésük helyére, s a Khina felől jövő kereskedői karavánokat Tobolszkig
                  kisérje. Ilyenkor kap naponkint tizenöt krajczárt. Élete örökös harcz a vad nomád
                  népekkel és az elemekkel. Megesik rajta sokszor, hogy tavaszi jégolvadáskor, midőn
                  a déli szél feltépi a folyamok jegét s tengerré változtatja a végtelen rónaságot,
                  odaszorúl csapatostúl a part nélküli »zaj« közé, élelmi szerei elfogynak, levágja
                  a lovát, annak a húsával él, míg az ellenkező szél azzal a jégszigettel együtt, a
                  melyre felmenekült, a szárazra kiveti. Ott is veszhet: megfagyhat, elsírolva
                  elevenen a hósivatagok rémétől, a hóforgatagtól (burána), mely a Sahara
                  homoktölcséreinek a testvérnénje.</p>
               <p>Jellemére merész és szolgahű, majd jószívű, majd kegyetlen, a hogy a vezérétől
                  látja; veszélyek, szenvedések, nélkülözések iránt elfásúlt; hanem azért a szíve
                  gyöngéd érzések iránt nyitva; a hogy ezt majd a kamcsatkai katasztrófánál nagy
                  általános képben fogjuk egész tömeg népnél megismerni.</p>
               <p>Ezek voltak a számüzöttek hű útitársai.</p>
               <p>Nem iróniából, de egész komolyan kell őket híveknek mondanunk.</p>
               <p>Megfigyelésre méltó alak maga az a szotnik, a ki kozákjai élén Benyovszkyékat
                  kiséri a hósivatagon keresztűl. Méltó alak volna egy orosz regényíró tollára. Azon
                  sztereotyp kínzó hóhérok sablónjai közűl, a kiket annyi rajzban látunk ábrázolva,
                  a mint dárdanyéllel, kancsukával ösztökélik a roskadozó számüzöttet, hogy
                  kidomborodik ez a jó szívű ember, ki egész életén keresztűl nem tesz egyebet, mint
                  egy csoport szerencsétlent, a kiket soha sem látott, a kikről azt sem tudja,
                  politikai számüzöttek-e, vagy elitélt gonosztevők? kisérget Szibéria egyik
                  pusztájáról a másikra; azokat ápolgatja, melengeti, szárnyék alá viszi, velük
                  együtt tanyázik a hóba vájt veremben, élelmet szerez, pénzt, bundát koldul a
                  számukra, védelmezi őket fegyverrel rabló tatárok hordái ellen, s mikor
                  átszolgáltatta őket, megint visszatér ugyanazon az úton, egy új szállítmány
                  szerencsétlent átvenni. Nyolcz kozákja megfagy az útban; hanem a számüzöttekből
                  egy sem vész el. Ennek is valódi alaknak kell lenni, a kit nem a számüzött
                  kínhevítette fantáziája teremtett. A nevét elfeledte. Végűl még egy vonással
                  egészíti ki az alakját. Mikor a tatárok bőkezűsége pénzösszeget juttat a
                  számüzöttek kezébe, s azok abból részesíteni akarják a szotnikot, ez nem fogadja
                  azt el. »Inkább kell az ti nektek!« Szép vonás egy kozáknál, de az is szép, hogy
                  ezt egy magyar elitélt jegyezte fel róla.</p>
               <p>Harmadnapján az utazásnak találkozott Benyovszky Zsirga városban azzal a
                  fennemlített Orosz nevű magyarral, a kit balsorsa és saját nyughatatlan feje
                  idehozott. Talán erről támadhatott Rontó Pál eszméje a költő agyában. Orosz uram
                  azonban épen nem volt semmiféle Rontó Pál, mert ez úgy elijeszgette Benyovszkyt,
                  mikor ez arról tudakozódott nála, hogy miért nem igyekeznek a nyomorban sínylődő
                  számüzöttek e siralom országából a határos Perzsiába átmenekülni, hogy Benyovszky
                  utoljára is áldotta a sorsát, a miért őt Kamcsatkába rendelé. Itt kegyetlen kóbor
                  tatár-törzsek állják el az útját a menekülőknek, a kik a pusztáikra került
                  szerencsétleneket lemészárolják. Az orosz zsarnokság még gondviselés a tatár
                  szabadsággal összevetve.</p>
               <p>De ez elijesztő példák után is azt jegyzi meg Benyovszky, hogy ő »meg van felőle
                  győződve, miszerint nincs olyan darab föld a világon, a honnan egy csoport
                  elszánt, szabadságszerető férfi, ha jól összetart, kijárást ne tudjon magának
                  teremteni.«</p>
               <p>Jutka faluban ismét hűséges tatárokra találnak, a kiknél megismerkednek a
                  kanczatej itallal és a lóhúspecsenyével. A hóvihar négy napig nem engedi őket
                  tovább utazni. Mikor egy kissé alább hagy a fergeteg, ismét szánaikra ülnek a
                  foglyok, nyergeikbe a kisérők, s nagy nehezen tovább törtetnek a hófuvásokon
                  keresztűl, míg két napi vergődés után megint emberlakta helyre akadnak. Vezetőjük
                  a kunyhókból felszálló füst, itt torony nincs. A helység neve Tára. A zivatar
                  újból meggátolja a tovább utazást. Itt már a kisérő szotnik megengedi a
                  foglyoknak, hogy szabadon járhassanak szerte a városban. Nem szökhetnek már el.
                  Börtön rájuk nézve már itt az ég és a föld, az egész láthatár.</p>
               <p>A szotnik még a kormányzót is ráveszi, hogy a foglyokat meghíja magához ebédre, s
                  a lakosoktól meleg öltönyeket és pálinkát kéreget össze a szerencsétlenek
                  számára.</p>
               <p>Már innen nem lehetett tovább szánon utazni. Megszűnik az út. Csak a vidéket
                  sokszor bejárt kozákok tájékozottsága, s a csillagok járása az útmutató. Lóra
                  ültetik a számüzötteket is, s úgy vágnak neki a mérhetetlen fenyőerdőknek, az
                  úttalan hegyszakadékoknak. Sehol egy emberi lakást nem találnak az útban. A hosszú
                  éjszakákat a nagy hófuvatokba vájt barlangokban töltik, együtt ember és ló. Élelmi
                  szerrel, itallal takarékoskodniok kell, a lovak csak a hó alól kikapart mohát
                  abrakolnak. Február 22-én kezdték meg ez utazást s ápril 3-án vergődtek ki a
                  hegyek és erdők közűl az Óm folyó partjáig; útközben elejtett vadak húsa volt a
                  táplálékuk, a magukkal vitt árpadara odáig ki nem tartott volna. Kenyérnek a hús
                  mellé nagyon jó volt a nyírfa-kéreg.</p>
               <p>Az »Óm« partján találkoznak legelőször emberekkel. Azokra is kár vesztegetni ezt
                  az elnevezést. Egy csoport tatár volt, a martalócz Baruba törzsből, mely a nemes
                  rablás iparával foglalkozik. Azzal a szándékkal voltak, hogy az utazók életét
                  elvegyék.</p>
               <p>Hanem azután, mikor azt látták, hogy ezek azt nagyon drágán akarják adni, a
                  foglyok maguk is fegyverre kaptak, akkor vitézűl hátat adtak. - Majd odább haladva
                  a Juakra folyónál egy másik fegyveres csapattal találkoznak össze, ezek már jó
                  barátok, száműzött bajtársak; de ez a fajta még rosszabb az ellenségnél; mert
                  kiissza az utasok kulacsából a pálinkát: örülnek, mikor a nyakukról elverhették
                  őket.</p>
               <p>Ápril 17-én érkeznek meg végre Tomszkba. De hisz ez még csak a kezdete az
                  útjuknak, alig egy negyedrésze a bejárandó térnek Ochoczkig. Első megpihenő. Itt
                  azután végig gondolhat a száműzött arra a negyvennapi nyomorúságára, melyen
                  átküzdötte magát s számot vethet magával, hogy lehetséges volna-e, ugyanazon az
                  úton visszaszöknie?</p>
               <p>Tomszk szintén egy tartomány fővárosa Szibériában, a Tom folyó partján; van vára,
                  rendes katonasággal és azonkívül kozákcsapatokkal ellátva.</p>
               <p>Itt egy Villeneuf nevű kormányzóra talált Benyovszky. A neve mutatja, hogy
                  franczia. Orosz alezredes volt. Valakinek a nemtetszését megnyerhette
                  Szentpétervárott, s azért jutalmúl ideküldték kormányzónak. Ez becsületes ember
                  volt. A számüzötteknek megengedé, hogy a míg a hóolvadás tart, maradjanak
                  Tomszkban.</p>
               <p>A kisérő kozák-csapat, a jólelkű szotnikkal együtt itt búcsút vesz tőlük, hogy
                  ugyanazon az úton, melyen jött, ismét visszatérjen Tobolszkba. Ez az ő
                  életpályájuk.</p>
               <p>Itt a tatárok nagyon jól fogadták Benyovszkyt. Megtudták, hogy ő a török császár
                  szövetségeseivel harczolt, s ez megnyerte vallásos érzelmeiket. Egy derék
                  nyestkalmár annyira kegyébe fogadta, hogy kész lett volna vele együtt megszökni
                  Khinába, a hová ő jól tudja az útat, maga is egy nomád törzsből, a kantói hordából
                  ered. Csakhogy azt a nyolczvan mértföldnyi útat gyalog kellett volna megtenni, s
                  ezt Benyovszky sebekkel tetézett testalkata nem bírta volna meg. Elutazásakor
                  aztán ráerőltetett kilenczszáz rubelnyi ajándékot, a mit Benyovszky a társaival
                  megosztott. A hű szotnikot is részesíteni akará belőle, de a nemeslelkű hadfi nem
                  fogadott el tőle semmit.</p>
               <p>----------</p>
               <p>A szép virágos május közepe felé indultak el a számüzöttek, útjukat folytatni
                  kietlen erdős hegyes tartományokon keresztűl. A szibériai tavaszidőben tizenkét
                  lovuk és nyolcz kisérő kozákjuk megfagyott. Azok ott maradtak az útfélen: jó
                  útjelzők a visszatérő kozákoknak. Mind a mellett is, hogy az utazó karaván száma
                  megfogyott, kénytelenek voltak fél adag kétszersűltre szorítani élelmezésüket, a
                  tizennégy napig tartó úton, mely nem adott nekik más tanyát, mint a hófúvásokba
                  vájt odúkat.</p>
               <p>Szinte megfoghatatlannak látszik, hogy egy csoport ember, két hétig tartó útban,
                  jeltelen pusztákon, irtatlan fenyő erdőkön, végtelen hómezőkön keresztűl törtetve,
                  el ne tévedjen, s végre mégis eljusson oda, a hová küldötték; hanem ezt
                  megérthetővé teszi a szibériai kozákoknak rendkívül kifejlődött tájékozási
                  ösztöne. Minden komoly népisme-író csodadolgokat tud e tekintetben a kozákokról
                  beszélni. Azok tudják magukat tájékozni a fákra hullott zúzmarából, a szél
                  járásából, az éj csillagai keltéről, s soha el nem tévednek barangolásaikban. Járt
                  útról ez ég alatt szó sem lehet, a hol mindent eltakar a hó, egyedüli irányadók a
                  folyók, a városok mindazoknak a partjaira vannak építve, s többnyire azoknak a
                  nevét viselik. Kivételt képez Krasznojárszk (Veres szikla) városa, mely a Jeniszei
                  folyam partján fekszik, első megpihenő helyük a számüzötteknek.</p>
               <p>Hetven évvel később Mitchie angol utazó Krasznojárszkban már tízezer lakost
                  talált, rendesen épült fekete faházakkal, és fehérre meszelt templomokkal. De
                  Benyovszky ittjártakor még az egész város harmincz lakhelyből állt, csupa orosz
                  száműzöttek lakták; fakerítésű várában a parancsnok huszonnégy katona fölött
                  uralkodott, szegény vármegyének fösvény főispánja: a ki a vendégeit addig le sem
                  ülteti az asztalához, a míg azok hatvan rubelt le nem számlálnak a markába,
                  útravaló pálinkát, csekély eleséget, épen annyi pénzért ád nekik, s másnap aztán
                  tuszkolja őket a további utazásra, ebéd előtt. A kannibálnál még alsóbb fokú
                  vadember, a ki az utazót kiveri a házából s éhen hagyja veszni. A következő úton
                  majd meghalnak éhen; magas hegyhátakon kell áthágniok, melyek az Ilimszk és
                  Jeniszeik tartományokat elválasztják; s áldhatják a sorsot, mikor ismét egy új
                  folyó partjához érnek, a hol már nincs város, csak tunguz jurták: nemezzel
                  borított alacsony kunyhók: a vad nomád nép jól tartja az utazókat szárított hallal
                  és megajándékozza irámszarvasokkal, cserében kapott dohányért, pálinkáért.</p>
               <p>A tunguz sátorozó nép, a czivilizálatlan barbár, szívesen fogadja a kifáradt
                  utasokat, állatbőrökkel fedett kunyhóiban, a melyek elé, tunguz ős szokásként egy
                  kard van letűzve. Igaz, hogy nemesebbnek is tartja magát a betolakodott
                  idegeneknél. Ő magát »övósz«-nak nevezi, a mi annyit jelent, hogy »ember«, a
                  tatárok »tonyú« névvel tisztelik meg, a mi egyértelmű a »nemessel«, a mancsúk
                  »kalomi«-nak hívják = »védő«. Sárga arczbőrére tarka vonalak vannak tëtoválva,
                  hosszú haja, férfinak asszonynak kettős varkocsba fonva, veri a hátát. Öltözete
                  szironynyal kihímzett irámbőr, hosszú nyak sörénynyel czafrangozva, fegyvere nyíl,
                  kézíj és lándzsa, s azzal úgy tud bánni, hogy a lőfegyver nem fog ki rajta;
                  nyilával lelövi a magasból a repülő vad ludat. Vitéz, soha meg nem hódított kicsi
                  nemzet. És a mellett, mint az igazi nemes ember, nagylelkű és szánakozó. Csak ez a
                  jellemvonása a tunguznak teszi érthetővé, hogy csekély viszonajándékért Benyovszky
                  karavánját úri módon ellátja.</p>
               <p>Abból az egy szóból, Benyovszky naplójában, hogy ezen útszakasz végével már
                  »élelmük elfogytán« vízbe áztatott nyírfa-kéreggel táplálkoztak, arra jövünk rá,
                  hogy Szibéria mocsárvidékén törtettek keresztűl, a hol a nyírfa otthonos.</p>
               <p>Május 29-én indultak el a száműzöttek Krasznojárszki favárából s július 25-én
                  értek el az Angora folyóhoz. Az út kezdetén még azt írja Benyovszky, naplójában,
                  hogy mindenütt hófedte róna fogadta őket, megszakgatva itt-amott hegyektől, melyek
                  valószínűleg még tovább tartják a telet; de júliusban már teljesen be kellett
                  állni a hó olvadásnak; akkor már hosszúk a napok, s az égi csillag sütése mérges:
                  a szibériai nyár rekkenő. Gázolni kell a vízözönben, átúsztatni megáradt
                  folyamokon, az utazás ez évszakban még nehezebb Szibériában, mint télen. Egy
                  nappal később az Ilima partjához jutnak el, s ott rátalálnak Ilimszk városára. Ez
                  már nevezetes hely, kereskedők gyülekező helye, a kik itt vásárolják össze a
                  mindenféle szőrméket: a medve, róka, nyest, mókus és tengeri nyúl irháit, meg a
                  hermelinbőrt, s maguk viszont lőport, lisztet adnak el a vadászoknak, azon az
                  áron, a mit ők maguk határoznak meg. Nyernek a vevésen úgy, mint az eladáson száz
                  perczentet.</p>
               <p>Az ilimszki kormányzó jószívű ember, ellátja a száműzötteket útravaló hat
                  irámszarvassal és búzaliszttel. Az utóbbi élelmezésükre való; az irámszarvast
                  azonban nem szabad fellakomázniok, mert arra szükségük lesz majd négy hét múlva, a
                  mikor megint beköszönt a hóesés, s kezdődik az a szebbik része Szibériának, a hol
                  már lóval sem lehet járni, nem állja ki, csak az irámszarvas él meg.</p>
               <p>Egy időre azonban még tartott a nyár; Usztkocskói faluban megpihentek a
                  száműzöttek, s ott hátrahagyva a lovaikat, csónakokba szálltak s így utaztak a
                  Léna folyón lefelé. Benyovszky kellemesnek nevezi útjának ezt a szakaszát s
                  dicséri a szép nyárszakot. Itt talán nemis éheztek annyit; mert halakkal minden
                  folyó bővelkedik.</p>
               <p>Augusztus 20-án (ez a kánikula nálunk) érkeztek meg Jakuczkba: hasonnevű tartomány
                  székvárosába, csónakaikkal. Itt az eddigi kisérő kozákjaikat újak váltották fel.
                  Hogy amazok hogyan kerültek vissza az Usztkocskóiban hátrahagyott lovaikhoz? azt
                  nem találjuk megírva, ha csak a csónakokat víz ellenében nem vontatták fel
                  ismét.</p>
               <p>Jakuczk városában már hosszabb pihenőt lehetett tartaniok. Ennek már akkor
                  százharmincz háza volt, lakosai száműzöttek és kozákok, keverve svédekkel és
                  németekkel.</p>
               <p>Itt találkozik Benyovszky először olyan emberekkel, a kiket nem a számüzetés, nem
                  is a nomád élet gyönyörűsége hozott Szibériába. Ezek görög kereskedők, a kik a
                  czárnőtől kizáró szabadalmat vettek évenkinti harminczezer rubelért a tartomány
                  szőrme árúinak felvásárlására. Tehát a nyereségvágy hozta őket ide. Van is áldás a
                  vállalatukon, csakhogy annak egy része a kormányférfiak tenyeréhez ragad.</p>
               <p>Mind a kereskedők, mind a megtelepült száműzöttek egyaránt panaszkodnak a jakuczki
                  kormányzóra, ki az elébbi franczia eredetű kormányzó helyébe jött, s kegyetlensége
                  által tűntette ki magát. Kár, hogy a nevét nem jegyezte fel Benyovszky, holott
                  ennek az embernek a valóban tragikomikus szereplése képezi szabadulási
                  tervezetüknek kiindulási pontját.</p>
               <p>Azt különben minden hivatalos személy jól tudja, hogy ide küldetése, még a hatalom
                  polczára ültetve is, egyértelmű a számüzetéssel; csakhogy ez a keserves érzés az
                  egyiket együttérzővé teszi a számüzöttek iránt, a másikat pedig dühössé. Vannak
                  közöttük tudós, értelmes férjfiak is, egészen fiatal emberek, kiket hihetőleg
                  szabadelvű nézeteik miatt küldtek el jó fizetéssel Jakuczkba, minő a fiatal tábori
                  sebész Hoffmann, mások pedig egészen jámbor jó gyerekek, mint a két Gurgiew gróf,
                  a kiknek semmi egyéb vétségük nincsen, minthogy III. Péter czárnak hű testőrei
                  voltak. Az özvegy czárnő kegyesen áttette őket a jakuczki helyőrséghez -
                  előléptetéssel.</p>
               <p>Ezek éppen úgy magukkal hozták az elkeseredést, mint a számüzöttek.</p>
               <p>Ugyanezt azt útat tette meg 1850-ben egy európai gordonka-művésznő, Christiani
                  Liza, kinek úti levelei megjelentek Párisban. A merész utazónő, neméhez találóbb
                  szubjektivitással írja le a kiállott viszontagságokat, melyekről Benyovszky csak
                  néhány szóval emlékezik. Még részletesebben ír Atkinson a szibériai sivatagokról,
                  nép- és tájismertető művében. Mindketten áldozatai lettek a kalandvágynak és
                  tudományszomjnak: halálos aszthmát hozva vissza a rettenetes szenvedések
                  változataiban gazdag utazásból. Az előbb említett művész utazónő adatai azonban
                  nagyjára összetalálnak Benyovszkyéval, ő a Lénán való hajózást húsz napi tartamra
                  teszi, szintén a nyári évad alatt, visszafelé aztán ugyanezt az utat lóháton tette
                  meg, midőn Kamcsatkából visszatért; s ez az út volt az, mely a halálos
                  betegségének csiráját keblébe oltá, midőn kiséretétől elszakadva, egyedül
                  vágtatott végig az úttalan mocsártartományon.</p>
               <p>Több későbben ittjárt szibériai utazónál eleven leírását találjuk mindazoknak a
                  tájaknak, melyeket Benyovszky végig utazott; a buránának (hóforgatag), a
                  sziklaszakadékoknak, az óriási jégormoknak (Gletscher), melyek olyan tekintetet
                  adnak, mintha démonok dúltak volna közöttük, kietlen bérczöblöknek, melyek a
                  holdbeli volkánköröndökhöz hasonlítanak, a sátorozó nomád népeknek és
                  szokásaiknak, meséiknek és babonáiknak; - olvashatjuk ezekben híven részletezve az
                  európai utazó nyomorát, mikor kinn szorúl a pusztán, mikor beszorúl a kunyhóba;
                  mikor úgy eltemeti a hó, hogy egyik kunyhóból a másikba alagútat ásnak, miket
                  szenved éhség, szomj kínzásaitól, hát még az undorító tápláléktól, mely vérét
                  megrontja, hozzá kell szoknia az undok férgekhez, s a föld parasitjaihoz, az élődi
                  emberekhez, míg végre odajut, hogy minden állatok között (az embert is oda
                  számítva) legtöbbre becsülje a kutyát, utolsó szolgáját és barátját a megfagyott
                  föld lakójának. Csak akkor értjük meg igazán, hogy mit kellett szenvednie
                  Benyovszkynak, a ki száz évvel korábban járta be mind ezeket a tájakat; a mikor
                  még nem küldötte ide az orosz kormány azt a másfél millió számüzöttet, a kikkel
                  együtt a szabadság eszméjét tépi ki folyvást saját testéből.</p>
               <p>Benyovszky mind ezekről igen röviden emlékezik. Drága a papir! Nem lehet azt
                  vesztegetni. Csak egy eszme világít előtte: a szabadulás vágya. A legelső gondja,
                  a mint Jakuczkba megérkezik, kikoholni a tervet, mely e szabaduláshoz vezet. Talál
                  hozzá alkalmas szövetségest a fiatal Hoffmannban. Ezt a szabadlelkű ifjú német
                  tudóst ide küldi a kormány, mint tábori orvost, ezerötszáz rubel fizetéssel (2250
                  ezüst forint: azon időben roppant összeg; Magyarországon tíz megyei orvos együtt
                  sem kapott annyit). És ez az ifjú tudós nem szereti annyira a fényes, gazdag
                  állást, mint a szabadságot. A mint ő és Benyovszky egymással összetalálkoznak,
                  mint két bolygófény, összeolvad a lelkük. Hogyan lehetne innen megszabadulni? Azt
                  kérdik egymástól. Ennek elmondja Benyovszky szenvedéseit, a barbár kínzást, mit az
                  olvasó előtt elhallgat, s az együttérző lelket magával ragadja. Hoffmann is
                  elszánja magát, hogy ebből a börtönországból kiszabaduljon. Legalkalmasabb útnak
                  mutatkozik Kamcsatkán keresztűl a tengeren át Khinába. Hogyan szerezzenek ahhoz
                  való hajót? ez a későbbre halasztott gond. Benyovszky tanulta a hajózást;
                  betanítja a szolgálatra majd többi társait: az első feladat, minél elébb eljutni
                  Kamcsatkába.</p>
               <p>Ezt a tervet közli Benyovszky számkivetett útitársaival. Azokat is felmelegíti a
                  szabadulás gondolatja. Hűséget esküsznek egymásnak, s megválasztják Benyovszkyt
                  főnöküknek. Vannak már heten, Hoffmann, Wynblath őrnagy, Pánow százados, Stefánow
                  Hyppolit százados, Báturin ezredes és Szapranow titkár. - Sürgetik a kormányzót,
                  hogy küldje őket minél előbb Ochoczkba, a hol hajóra szállva, Kamcsatkába
                  vitorlázhatnak. A kormányzó maga is rááll, hogy elküldje őket. Ad melléjük
                  tizenkét kozákot, két szotnikkal. Hoffmann azonban kénytelen hátra maradni, mert
                  abban a vágtató menetben, a melylyel a száműzötteket szállítják, az ő műszereit
                  nem lehet elvinni. Az akkori idők chirurgusa még a patikáját is magával hordta, s
                  annak külön telega kellett.</p>
               <p>Augusztus 29-ike volt, a hó már újra megjelent Jakuczk vidékén. Itt már nem járják
                  az útat lóval, irámszarvas az előfogat. A jakuczki száműzöttek egész a Léna
                  partjáig elkisérték távolabbra rendelt bajtársaikat s még búcsúlakomát is
                  tartottak a tiszteletükre. A folyón átkelve már szánútat találtak maguk előtt,
                  melyről Benyovszky azt írja, hogy az rájuk nézve új és kellemes volt. Magasztalja
                  az irámokat, melyek egyesével befogva a szánkóba, pihenetlen futással vágtatnak
                  végig az úttalan hómezőn.</p>
               <p>Ez a rejtélyes állat teszi lehetővé az éjsarki embernek a megélhetést. Ez annak a
                  lova, tehene, birkája. Vadon, falkaszámra tenyészik az őserdőkben, s
                  megszelidítve, mint házi állat, csordában kiséri a gazdáit. A fülén hordja a
                  tulajdonosa billogát, hogy ki-ki megismerje a magáét. Délben valamennyi tehén
                  hazamegy a gazdája kunyhójához s leadja a tejét. Azt nem kávéval iszszák, hanem
                  sajtot készítenek belőle. A melyik irám vontatáshoz van idomítva, a gazdájának egy
                  hívására előjön a csordából s behagyja fogatni magát, az istrángot a lábai között
                  húzzák keresztűl s a nyaka alatt egy járomfához kötik. Sűrű tömött sörény borítja
                  alúl a nyakát, ez jó neki arra, hogy az iga fel ne törje. A gyeplőszár a szarvaira
                  van kötve. Fut magától poroszka iramban három óra hosszant, ösztökélés nélkül, s
                  mikor kifárad, akkor megáll, ivás helyett a havat majszolja, s nagy lapos,
                  gömbölyű patáival kikaparja a hó alól azt a fehérszürke zuzmót, mely egész télen
                  át ingyen takarmánya. Nem tűri az ütést; ha rávágnak az ostorral, dühbe jön,
                  megfordúl, s megtapossa a kocsist, mint a bivaly, jó szerencséje annak, ha a
                  felfordított szánkója alá menekülhet. De néha úgy belebőszül a futásba, hogy nem
                  lehet megállítani, elnyargal tíz óra hosszat, ugyanannyi mértföldet befutva; hanem
                  akkor aztán vége, összerogy, fel nem kel többet. Az utazók kénytelenek leölni és
                  szétdarabolni. Minden porczikája haszonra való, a bőréből szánkó lesz, szőrével
                  kifelé fordítva; lábszárainak az irhája kész csizmaszár, csontja, szarva, nyíl és
                  tegez; inaiból varrófonál lesz és hajó-bordakötő gúzs, a máját, veséit, szívét és
                  velejét ott nyomban elfogyasztják - nem sütve, hanem megfagyasztva. Még a
                  bendőjében levő ételanyag is ínyencz-csemege, hanem ebből csak az urak kapnak. A
                  húsát el lehet tartani esztendeig. Ezért kétszer annyi irámot szoktak az útra
                  vinni, mint a hány szánkó van.</p>
               
               <p>
                  
               </p>
               <p>
                  <hi>Szibériai szánkó, a háttérben B</hi>
                  <hi>ERIÓSOF</hi>
                  <hi> látképe.</hi>
               </p>
               
               <p>És aztán útmutató sem kell az irámnak. Az ő nemzetsége maga ez országban az
                  útcsináló. A vad irámcsordák minden tavaszszal és őszszel megteszik nagy
                  vándorútjaikat az erdős hegyektől a folyóvizes rónákra, s ez útjuk oly szabályos,
                  hogy széles csapásaik valódi országútat képeznek a sivatagon, s a hol az
                  irámcsorda átlábolja a Lénát, Obyt és Anadyrt, ott van a biztos rév az utasoknak.
                  Nyáron az irám megeszi a mérges gombákat, még a légyölő galóczát is, s más baja
                  nem lesz tőle, minthogy egy kissé pityókos lesz.</p>
               <p>De mind ezekről a furcsaságairól az előfogatát képező »taránd«-nak nem ért rá
                  Benyovszky értekezést írni, a naplójában foglalt néhány soron kívül. Volt neki
                  egyéb gondja annál.</p>
               <p>Összeesküvésük, még alig született meg, már el lett árulva. Ez az eset egyik
                  legérdekesebb epizódja Benyovszky élettörténetének.</p>
               <p>Utazásuk első hat napján elég jó mulatságuk volt a kisérő kozákjaikkal. Azoknak az
                  őrizete felől ugyan akármerre elszökhettek volna; mert azok szerte-széllyel
                  kóboroltak, a jakut főnököktől mindenféle harácsot beszedni; aztán mikor
                  nyestbőrökkel és elemózsiával megterhelten visszatértek, akkor neki hasaltak
                  koczkázni, ki-ki a maga osztály részére. Némelyik aztán nemcsak a zsákmányrészét
                  vesztette el, hanem még a napi élelmi adagát is. Egy ilyen tönkrejutott kozák
                  nagyon goromba szavakat talált mondani szerencsés ellenfelének, a ki maga volt a
                  szotnik. A kozák tiszt, méltóságában megsértve, példás büntetést diktált a
                  fegyelem ellen vétő kozákra: »verjetek rá száz kancsukát!« - A kozákok azonban
                  tréfás legények voltak, s a helyett, hogy a delinquenst porolták volna ki, a
                  parancsoló tisztet kapták le a tíz körméről, s lerántva róla a ruháit, rávertek a
                  kancsukával, a mennyi elég volt neki. A száműzötteknek ez jó mulatság volt.</p>
               <p>De nagy hirtelen elrontotta a kedvüket egy utánuk vágtató kozák, a ki lovagolva
                  jött az irámszarvason, tunguzok szokása szerint, a kik a nyerget nem a hátára,
                  hanem a vaskos lapoczkáira teszik a paripájuknak. Ez volt a jakuczki
                  gyorsposta.</p>
               <p>Ez a futár, a mint utólérte a menekültek karavánját, maga is pihenőt tartott velük
                  s elbeszélte nekik hűségesen, hogy ő bizony most olyan levelet visz a jakuczki
                  kormányzótól az ochoczki kormányzóhoz, melyben ő kegyelmeikről van valami
                  nevezetes dolog írva.</p>
               <p>A tábori orvos Hoffmann hirtelen meghalt. Gyanús írások maradtak utána, melyeket a
                  jakuczki kormányzó Ochoczkba küld Plenizner kormányzónak, s aligha nem azt írja az
                  urak felől, hogy ne küldje őket Kamcsatkába, hanem vettesse börtönbe.</p>
               <p>A száműzöttek meg voltak rémülve, azt kellé hinniök, hogy Hoffmann iratai között
                  az ő összeesküvési tervük is megtaláltatott. Ez iratcsomagot minden áron kezükbe
                  kellett keríteniök.</p>
               <p>Benyovszky elmondta a tervét bajtársainak, s azok helyben hagyták azt. Kedvét
                  keresték a megkancsukázott szotniknak, a kit a bosszúvágy, s a saját katonáitól
                  való félelem természetes szövetségesükké tett vala.</p>
               <p>A kozákok akárhányszor megteszik azt, hogy az úton a vezénylő tisztjüket, részeg
                  fővel, jól elpáholják. És ilyen esetben a megsértett tisztnek még arra a sokkal
                  nagyobb veszedelemre is készen kell lennie, hogy alattvalói, mikor kijózanodnak,
                  eszükre térnek, hogy gonoszat cselekedtek, s azt azután rendesen azzal hozzák
                  helyre, hogy a megbántott tisztet a legközelebbi folyón való átkelésnél, - egész
                  véletlenűl, - kifordítják a csónakjából, s belehalatják a vízbe. Így aztán otthon
                  nem vádaskodhatik ellenük. (Ilyen leszámolási esettel fogunk még találkozni e
                  történet folyamán, a mely igen nevezetes fordulatot képez abban.) A mint a karaván
                  az Aldán folyóhoz ért, s azon lélekvesztőkön kelt át, irámjait a csónak mellett
                  úsztatva, a kozákok felfordították a megvert szotnik csónakját, s az valószínűleg
                  oda vész, ha Benyovszky a maga ladikjával segélyére nem siet, s partra nem segíti.
                  Ez által aztán egész hálára kötelezte azt le maga iránt.</p>
               <p>Az önkénytelen fürdőnek azonban az a haszna lett, hogy a szotnik megmerűlt
                  ruháinak szárogatása végett a túlsó parton tüzet kellett rakni, s a míg azok
                  megszáradnak, tanyát ütni az égerfa-bokrok között.</p>
               <p>Ezt a kedvező alkalmat sietett Benyovszky tervének kivitelére felhasználni.
                  Előhozatta a pálinkás korsóit s víg murit csapott a kozákoknak. Azok kilencz
                  korsóját kiürítették, attól aztán úgy eláztak, hogy valamennyien mind mély álomban
                  henteregtek a havon.</p>
               <p>Ekkor aztán a száműzöttek kiszedték a részeg futár tarsolyából a veszedelmes
                  iratokat, és a jakuczki kormányzó levelét. Volt közöttük egy titkár, Szapranow, a
                  ki értett a zárt levelek felnyitásához s újra lepecsételéséhez. Lehet, hogy éppen
                  ez a tudománya segítette Szibériába; vagy talán a »cabinet noir«-ban szolgált? Itt
                  ezúttal az igaz ügynek tett vele szolgálatot.</p>
               <p>A jakuczki kormányzó leveléből csakugyan megértették a száműzöttek, hogy a veszély
                  csak egy hajszálon függ a fejük fölött. A boldogtalan Hoffmann, halála óráján,
                  elbeszélte az egész összeesküvés titkát egy kebelbarátjának, s az rögtön sietett a
                  kormányzóhoz, az elárult titoknak az árán saját magának szabadságot szerezni. Ez
                  volt a rendszer. A denuncziáló fogoly maga szabadságot kap. A kormányzó levelének
                  soraiból szikrázik a düh e merénylet fölött. Ráparancsol az ochoczki kormányzóra,
                  hogy a számüzötteket, kik most érkeznek hozzá Kolosow és Rosztarguew szotnikok
                  őrizete alatt, azonnal vettesse börtönbe, s az idén el ne küldje Kamcsatkába, mert
                  azok ott egy hajót el akarnak foglalni s elszökni a világba, különösen egy
                  Augusztovics Móricz nevű főfőczinkost ajánl kegyetlenűl a figyelmébe, mint a ki a
                  többiek vezetője. Ez Benyovszky Ágost Móricz. (A Szibériába száműzöttnek nincsen
                  család-neve. A nemesi nevet, melyet őseitől örökölt, még akkor sem viselheti
                  többé, ha kegyelem útján visszakerűl európai Oroszországba.) Hoffmannak az iratait
                  pedig azért küldi Plenizner kormányzónak, mivel hogy azok németűl vannak írva, s
                  ezt a nyelvet ő maga nem érti; de Plenizner német, ő olvassa el. Aztán várja a
                  további parancsokat a szentpétervári kormánytanácstól, de azokat egy évnél
                  hamarább meg nem kaphatja; az alatt csak tartsa ezeket a veszedelmes embereket
                  dugaszban.</p>
               <p>Benyovszky átolvasta Hoffmann iratait, de azokban nem talált semmit, a mi ő rá és
                  társaira vonatkozott volna, ezeket tehát bízvást vissza lehetett tenni a futár
                  iszákjába. Hanem azt a veszedelmes ajánló-levelet fel kelle cserélni mással.
                  Szapranow titkár gyakorlott keze ügyesen tudta utánozni a jakuczki kormányzó
                  írását. (Most volt még csak megbecsülni való útitárs a tintatartó!) Az őrtűz
                  lobogásánál lett megírva a levél, maga az alvó kozák háta szolgálhatott hozzá
                  íróasztalúl. Benyovszky diktálta a levelet; a kozákok kórusban horkoltak hozzá, a
                  farkasok üvöltöttek körülöttük, a kiket odacsalt az irámok szimatja, e hű állatok
                  csengetyűrázása és mély rekedt bőgése szólt bele a csendes emberi beszédbe. -
                  Életről és halálról tanakodtak.</p>
               <p>Az alvó kozákokat álmukban bízvást leölhették volna. S aztán tehetek azt, hogy
                  mint sokan mások, elvágtassanak a hó pusztákon tanyázó jakutok közé. Ott is van
                  szabadság. Senki oda utánuk nem megy. Azok a jó vademberek megosztják a
                  menekülővel a gazdagságukat, még a leányaikból is adnak nekik feleséget. (Ilyen
                  módon támadt azóta Szibériában az eljakutosodott kozák faj, melynek már csak a
                  neve orosz; de az arcza, termete átvette a jakut jelleget, a szép piros arczú,
                  nagy szőke szakállú kozák apáknak a fiai már fekete hajúak, szakálltalanok, kiálló
                  pofacsonttal, cserbarna arczszínnel, fekete ajkakkal, pisla szilvamag szemekkel,
                  termetük tömzsi, tagba szakadt, lőcslábu, izmaik gyöngébbek és az orosz nyelvet
                  nem értik többé: jakutúl beszélnek.) Hanem Benyovszkyéknak ez a vad szabadság nem
                  volt kecsegtető, nekik Kamcsatkába kellett törekedniök, ebből a kétségbeejtő
                  világrészből csak hajón át van mód a biztos menekülésre - az édes Európába; a hová
                  mindannyian visszavágytak.</p>
               <p>Ezért kellett azt a hamisított levelet fogalmazniok Pleniznerhez.</p>
               <p>Ebben a kicserélt levélben aztán a Kamcsatkába küldendő foglyok a jakuczki
                  kormányzó által, mint talpig becsületes emberek ajánltatnak szíves pártfogásba,
                  különösen az a kettő, a ki mint hadifogoly került a társaság közé. A Hoffmann
                  sebész halála is megemlíttetik, s az átküldött iratok a végett ajánltatnak
                  figyelembe, hogy azokból az elhúnyt hagyatéka kiderüljön, mivel hogy hihető, hogy
                  ő is a vadász konzorcziumhoz tartozott.</p>
               <p>Ezt a levelet aztán szépen visszatették az eredeti borítékba; s az egész csomagot
                  a futárnak a táskájába.</p>
               <p>Mikor hajnalban a kozákok felocsúdoztak mámorukból, nem vettek észre semmit az
                  egész kezelésből.</p>
               <p>Benyovszky vakmerő játékot kezdett, mikor ezt a levél cserét kikoholta. Ochoczk
                  ugyan jó messze esik Jakuczktól, de azért egyszer valamikor mégis csak vissza fog
                  kerülni a Benyovszkyt és társait idáig kisért kozák csapat eredeti lakhelyére, s
                  akkor az ochoczki kormányzó válaszát megviszi a jakuczki kormányzónak, melyben az
                  el fogja neki mondani, hogy »a kegyelmességed által olyan jól beajánlott
                  száműzötteket, a hogy kivánni méltóztatott, a legnagyobb barátsággal fogadtam;
                  valóban én is úgy találtam, hogy az a hadi fogoly Augusztovics Móricz igen jeles
                  szeretetreméltó ifjú ember, azért is a legjobb házhoz szállásoltam be s bőven
                  ellátva mindenekkel, elszállíttatám a legelső hajóval Kamcsatkába stb.«</p>
               <p>Erre a válaszra ki fog ugrani a bőréből a jakuczki kormányzó éktelen dühében s a
                  levélhozó kozák bőrén fogja tölteni kancsukás bosszúját, s visszafelel az ochoczki
                  kormányzónak, hogy »hol van az a bolond levél, a melyben én nagyméltóságodnak
                  ilyen eszeveszett utasításokat adtam?« Erre a hamisítás ki fog sülni. Benyovszky
                  már akkor ugyan Kamcsatkában lesz, s közbeesik az ochoczki tenger, de a két
                  rászedett kormányzó bizonynyal utána fog küldeni s értesíti a kamcsatkai
                  kormányzót a velük játszott tréfáról, és a tervezett összeesküvésről. Hogy ez mind
                  így fog bekövetkezni, azt mind előre elgondolhatta Benyovszky, mikor a
                  levélhamisítást kigondolta.</p>
               <p>Azonban ezzel is időt nyert. A levélváltás Jakuczk, Ochoczk és Kamcsatka fővárosa
                  között egy-egy évszakot elnyel. Kinyaralhatnak bátran, a míg utóléri őket a
                  felfedeztetés, s addig remélheté, hogy megtalálja az eszközöket a
                  tovamenekülésre.</p>
               <p>Folytatták tovább az útjukat békével az Inna folyóig. Ez a rohanó hegyi folyam
                  télen sem fagy be; zuhatagai a jégormok között törnek utat, tavai tele vannak
                  halakkal, a karaván két napot tölt el e kedves vidéken, halászattal; azután ismét
                  tovább halad kelet felé, - szeptember vége felé jár, itthon Magyarországon akkor
                  folyik a vidám szüret, Benyovszky kiséretéből két kozák megfagy az úton.</p>
               <p>----------</p>
               <p>Judoma faluig vergődhettek a száműzöttek irámvontatta szánjaikkal. Ez is igen
                  érdekes hely volt abban az időben. Alig állt hat házból, s ezeket száműzöttek
                  lakták. Azonban ezek a nyomorúlt viskók szolgáltak találkozó helyűl valamennyi
                  szerteszét kóborló tunguz, jakut és mongol hordáknak, melyek novemberben mintegy
                  titkos összebeszélésre ide sereglettek egész nagy fegyveres csapatokban s magukkal
                  hozták vadászataik zsákmányát, a szörme árukat. Azokért meg feljöttek a khinai
                  Mandzsu és Amúr vidéki kalmuk-kereskedők s csereberélve átvették a vásárra hozott
                  drága portékát s úgy szállíták át Khinába, csempész módon; a mivel nemcsak az
                  orosz kormányt károsították meg, a vámfizetést elengedve maguknak, hanem a
                  jakuczki és ochoczki görögöket is, a kik nagy bért fizettek a kiváltságukért.
                  Később az ochoczki élet leírásánál adatokkal mutatja ki Benyovszky, hogy az
                  ochoczki »kollégium« tagjai mennyi hód, nyest, fekete róka, rozsomák, tengeri
                  kutya, és medvebőrt gyűjtenek össze, mint harácsot, a meghódított korjákok,
                  lamuthok és tunguzok állandó telepéről; ez adóba beszedett bőrök ára két millió
                  rubel értékre fölment. - Elképzelhető, hogy a meg nem hódolt törzsek, melyek
                  rendes tanyáikon meg nem találhatók, mennyit hordhattak össze a judomai csempész
                  vásárra. S azt az orosz hatóságok képtelenek voltak megakadályozni; mert az
                  ellenőrzésre kiküldött kozákok és szotnikjaik maguk is mind részt vettek a
                  csempészetben.</p>
               <p>Ezt a kis falut pedig szükséges volt fentartani; mert itt kezdődik a
                  »kutya-állomás.«</p>
               <p>A »jégparadicsomnak« változatai vannak. Tobolszkig lóvontatta szánon, onnan tovább
                  lóháton a Lénáig, a nyári vízáradatban a mocsárokon keresztűl, a Lénától Jakuczkig
                  csónakon; Jakuczktól odább már csak az irámszarvas győzi, Judománál az irám is
                  felmondja a szolgálatot, kezdődik a kutyagazdaság.</p>
               <p>A szibériai eb nemcsak leghívebb társa, de leghasznosabb állatja az oda juttatott
                  embernek. A teremtés remeke nem élhetne itt meg, ha az a kutya nem volna vele. Ez
                  az egyedüli közlekedési eszköze, vadásztársa, teherhordója. Kutyaszánon jár a
                  kormányzó felesége látogatásait tenni, maga a kormányzó azon utazza be a
                  kerületét, s kutyaszánon jár a csukcsi vadász medvét, vad irámot kergetni.
                  Kutyaszán szállítja a kereskedelmi árúkat, kutyaszán a gyorsposta, s ez
                  helyettesíti a lovasságot.</p>
               <p>A szibériai eb hasonlít a magyar juhászkutyához, hegyes füle, felkunkorodott
                  farka, fehér bundája. Van is becsülete, egy összetanult kutyafogat ára kétszáz
                  rubel, ugyanannyi egy kiképzett vezérkutyáé. Ennek a feladata az ötös, hetes vagy
                  kilenczes fogat élén az utazásnak az irányt megadni, az ő ugatása a többinek adott
                  vezényszó. Mikor elcsahintja magát az indulóra, egyszerre neki rugaszkodik
                  valamennyi s vágtat csaholva végig a hómezőn, könnyű lábai alatt nem szakad le a
                  hó, az utazónak csak arra kell ügyelni, hogy ki ne essék a szánból; mert a
                  kutyafogat meg nem áll semmi hívásra. Lehet a szánban úgy ülni, mint a nyeregben;
                  vagy oldalvást, mint a nőnyeregben, ez a kényelmesebb; csakhogy az ember könnyen
                  kiesik a szánból a farolóknál, s szíjjal levén odakötve a kashoz, szaladhat, míg
                  újra felkerekedhetik az ülésébe. Nagyobb baj az ránézve, ha szembe találkozik egy
                  másik kutyafogattal, mert akkor a két szánkó kutyái összemarakodnak s nehéz dolog
                  őket szétválasztani. (Pedig ezeket már nem hevíti a nyelvkérdés, a külön
                  nemzetiség.) Ellenben, ha a vezéreb megórrontja a közeledő hózivatart, egyszerre
                  megáll, a társainak maradásra ugat, azok már tudják a kötelességüket. Jön a
                  rettenetes burána, a sarkvidéki forgatag; a hótölcsér oszlopfeje a fellegeket
                  támogatja, míg alant szérűt ver széles talapjával; derékban karcsú, mint a pálma.
                  Ez ellen nem segít más, mint lefeküdni arczczal a hóba. A jégvihartól porrá tört
                  hó megvakít és megfojt, s keresztűl hat minden bundán, ezt emberi test ki nem
                  állja. A hű kutyák azonban odafeküsznek a gazdájuk köré s meleg testükkel megóvják
                  őt a megfagyástól, - mikor aztán a förmeteg elvonúlt, akkor kidúlják magukat és
                  gazdájukat a hósír alól, s aztán vágtatnak tovább a szánnal.</p>
               <p>A judomai telep lakóinak az volt a gazdaságuk, iparuk, életfeladatuk: kutyákat
                  nevelni és tartani az Ochoczk és Jakuczk között utazók számára. Azok a postakutyák
                  az egész télszakon át nyargalnak hegyek, völgyek hósivatagain keresztűl, s az üres
                  napokon viszik a gazdáikat a medve-vadászatra, a miben maguk is segítenek a
                  vadállat kézrekerítésénél; - mikor aztán beköszönt a nyár, a hó elolvad, jönnek az
                  éjszakátlan nappalok, kizöldűl a fű, ellepi a sok gomba a mohos rónát, akkor a hű
                  kutyák hivatala szünetel. Szabadságidőt kapnak. Hat hetet, talán nyolczat is, a
                  meddig a nyár tart. Akkor elszáguldnak seregestűl a folyók partjaira s fognak
                  maguknak halat a kiöntésekben, marmotát a kikapart odúkban, mulatnak, farsangot
                  csapnak; mikor aztán a legelső hó leesik, akkor nem várják a beidéztetést, haza
                  czammognak a gazdáikhoz, jól kihízva, s új családtagokat vezetve maguk után. A
                  jóllakott kutya pedig hivatalképtelen. A gazda fogja a hazaérkezőt, karóhoz köti,
                  s két napig nem ád neki semmit enni. Mikor aztán a kutya rekedtté ordította magát,
                  akkor ád neki porrá tört halszálkákból készült moslékot. Ettől azután a hű állat
                  úgy lesoványodik, hogy ismét alkalmas lesz a szán előtt futásra. Mintha csak
                  diurnistának alkotta volna a teremtés.</p>
               <p>Ilyen kutyaszánon utazott Benyovszky és fogoly társai tovább Ochoczk felé.
                  Judomától nem messze elérték a jablonkói hegylánczot. Az a néhány panaszszó,
                  melyet ez utazásról feljegyez a száműzött naplójában, az itt kiállt veszedelmekről
                  és szenvedésekről, későbbi utazók leírásában hű magyarázatra talál. Ezek azok a
                  szikla-tömegek, a melyeknek építésében az a nagy földalatti szellem gyakorolja
                  magát; még most is folytatja; ha megúnta az összerakott játékot, egyet taszít
                  rajta, s sziklák, csompók, kolonczok, hegyormok megint más alakzatba dűlnek; a
                  végtől végig repedt hegyek, a felmeredő mágnessziklák, kiálló mágnesvas
                  jegeczeikkel, a téglaépítmény módjára felrakott fantasztikus félívek, csüggő
                  padmalyokkal, a sötét sienit talapból kimeredő egyenes hófehér sírkövek (démonok
                  sírjai), az óriási oszlopokból orgonának alkotott bazaltfalak, a vakító fényű
                  jégormok, s a bérczromok közt útat törő hegyi folyam, mely alagútat ás sziklákon
                  és örök jégfalakon keresztűl »a nagyszerűség borzalomérzetével töltik el a
                  lelket.« S a démon-kéztől szétdúlt sziklavilág kísértetes hatásához járúlnak az ég
                  tüneményei is. Szeptemberben itt már a napot csak mint egy sugártalan, izzó
                  tűzgolyót ismerik, mely beveresíti az eget és földet, tűzláng lesz tőle a szikla,
                  a jégorom, de ő maga nem melegít; folyvást hajnal van az égen, pitymallat,
                  alkonyat összefolyik; azután felváltja a nappali rémfényt a hold, míg az is
                  elfogy; néha-néha feltámad a sötétkék égen a vér-veres északfény; de ettől nem
                  lesz semmi fényes, mint szokott lenni a napalkony pírjától, a felhők feketék, a
                  sziklák feketék, az északfény teljes fénye mellett: fenn a végtelen magasban
                  mintha ezernyi szikra pattogása hallatszanék, olyan zörej támad. Nem csoda, ha az
                  ittlakó ősnépek lelkét csupa babona tartja. Ők csak démonokat ismernek. Nekik csak
                  rossz isteneik vannak, a kiktől félni kell, a kiket el kell űzni, ki kell
                  engesztelni. Démon rájuk nézve a nap, a hold, a szél, az erdő, a hegyek
                  szakadékaiból ordítva előtörő vihar; a mirígy, a kelevény, a guta és az állat; a
                  kutyában emberlélek lakik, rosszúl őrizte meg a paradicsomot, beeresztette az
                  ördögöt, azért lett örök kutyaságra kárhoztatva; de ember lakik a marmotában is, a
                  lapoczkáján egy darab fehér hús van, az emberi tag, azt nem szabad megenni; ember
                  lakik az irámban, s a jeges medvének minden ivadéka ember volt valaha. Talán az
                  idegeneknek is, a kik oda vetődnek, mind el kell hinni időjártával ezeket a
                  meséket.</p>
               <p>És e kísértetek tartományán keresztűl magának kell útat találni a száműzöttnek.
                  Idáig kisérték, vigyáztak rá, hogy valamerre félre ne csapjon, a jablonkói hegyek
                  között hagyják magában futni, keresse maga a börtönét. Tudják, hogy itt már el nem
                  szökhetik; ha csak maga is szakállas farkassá nem akar válni. A kozákok
                  elvágtattak előre, nincs gondjuk többé a foglyokra. Tudják jól, hogy a
                  szerencsétlenek kénytelenek őket felkeresni a pihenőkön, s ismét hozzájuk
                  csatlakozni, mert azoknak még csak fegyverük sincs, a mivel magukat a medvék és
                  farkasok ellen megvédelmezzék. A kutyaszánon egy embernél több el nem fér; az
                  előfogatot magának az utasnak kell igazgatni. S minthogy ezt soha sem tanulta,
                  csak a jó Isten őrzi, ha e rossz istenek országában nyomorúltúl el nem pusztúl, a
                  meredek hegyoldalról le nem bukik szánostúl, kutyástúl együtt mély szakadékokba;
                  jó szerencse, hogy mindenütt mély hóba esik, nem törheti magát össze; s onnan
                  aztán megint kikeczmeleg, összekötözi az elszakadt istrángokat s igyekezik
                  előrehaladt társait utólérni. Ha szerteszét tévedtek, tüzeket raknak a
                  szikla-ormokon, azokkal hivogatják egymást össze. - Végre a szenvedések minden
                  változatain keresztűl törtetve, eljutnak egy nagy folyam partjára, ez az Arak. Ez
                  aztán kivezeti őket a sziklák labyrinthjából.</p>
               <p>Ez az útjuk a jablonói hegylánczon keresztűl tovább tartott félhónapnál; október
                  tizenhatodika volt, midőn Ochoczkba megérkeztek. Ezen a ponton végződött a
                  száműzöttek szárazföldi útja Szibérián végtől végig. Deczember 4-én kezdte meg ez
                  útat Benyovszky Pétervárról. Február 14-én Tobolszkból, s nyolcz hónapig,
                  pihenéstelen, vágtatva és kergetve végezte azt be; - hogy aztán folytassa a
                  tengeren tovább - Kamcsatkáig.</p>
               
            </div>
            <div type="chapter">
               <head>HARMADIK FEJEZET. OCHOCZKTÓL KAMCSATKÁIG. A TENGER VIHARBAN.</head>
               <p>A város maga - faházak csoportja, a vár egy földtúrás, palánkkal körülczölöpözve,
                  a négy szegletén egy-egy kicsi négy fontos ágyú, a várőrség - vétség miatt
                  kimustrált marodeurhad, a parancsnokuk egy kegyvesztett kurlandi születésű
                  ezredes; maga a város népsége csupa száműzött, a kiket Oroszországból ide
                  sepertek. (Még akkor Lengyelország nem szolgáltatta a szibériai emberanyagot.) Ki,
                  mivel szolgált rá, hogy idekerüljön? hamisításért, vagy az igazmondásáért?
                  politikai vétség, gyanú, rokonainak a bűne, vagy ellenségeinek az árulkodása,
                  sikkasztás, vagy protestáns hitre térés, vagy éppen szektáriusság volt-e az oka a
                  világból kiveretésének? azt itt nem kérdi senki. Valamint azt sem, hogy mi volt a
                  hajdani foglalkozása? Földes úr volt-e, vagy hivatalnok? katona, vagy pap? az
                  mindegy. Itt választhat új pályát, van benne válogatás. Lehet vadász, vagy hajós.
                  Ha nem tud lőni, majd megtanítja rá a szükség; ha nem tud vitorlázni, majd
                  megtanítja rá a szél, meg a hullám. A hajós egyre szállítja a vadászokat az aleuti
                  szigetekre, meg vissza, s azok egyre járnak-kelnek oda és vissza, a hogy az évad
                  tart, a tengeri vidrának, vagy a rozsomáknak az évadja. Tizenhét hajó járja e
                  küldetésben az ochoczki öblöt, a kamcsatkai tengert, s az aleuti
                  archipelágust.</p>
               <p>A kinek az Isten nagyon fölvitte a dolgát, az bekerül a kollégiumba. Ez pedig nem
                  valami tudományos intézet, hanem állami hivatal. Van ilyen Ochoczk városában négy;
                  az admiralitási, a hadászati, a kereskedelmi és a rendőri s közigazgatási
                  kollégium.</p>
               <p>A közigazgatási kollégium szűntelen járja a pusztát, szedi a bőr-harácsot a
                  falvakban lakó törzstől; a kereskedelmi kollégium serénykedik azoknak ezüst
                  rubelekké való átforgatásában, az admiralitási kollégium a felhalmozott árúknak a
                  világforgalomba juttatásában, s a hadászati kollégium védelmezi mind a hármat,
                  hogy a meg nem hódított szilaj törzsek agyon ne verjék őket.</p>
               <p>Mert még ez időben folytonos hadjáratot kellett folytatni a megtelepült oroszoknak
                  a bennszülöttek független törzseivel, a kiknek folytonos betörései ellen egy
                  földnyelvre épített sáncz volt látható egy ágyúval ellátva. Az adószedő-hivatal
                  folytonos halálrettegéssel volt összekötve. Aztán a kozákokban sem igen lehetett
                  bízni. Éppen Benyovszky megérkezésekor tartotta izgalomban az egész várost az a
                  rémhír, hogy harmincz kozák a helyőrségből megszökött; ha ezek szövetkezni
                  találnak azokkal a harczias nomád törzsekkel, könnyen feldúlhatják az egész
                  Ochoczk várost. Ők tudhatják legjobban, hogy mennyit ér az ottani helyőrség harczi
                  kedve?</p>
               <p>És Benyovszkynak nem támadt az a gondolatja, hogy ugyanazon az úton ő is
                  megszökhetne a társaival. Ha könnyen megérthető, hogy a szabad kozáknak miért
                  támadt kedve otthagyni a favárát, a mindennapi szárított halát és halkenyerét, s a
                  drága jó pálinkáját, és a miséző pópáját, és felcserélni mindezt a szabad jakutok
                  jurtáival, medvesültjével, savanyú tejével és sámán varázslóival: úgy ez a neme a
                  szabadságnak nem lehetett eszménykép annak a lelke előtt, a ki a polgárosúlt világ
                  után vágyott vissza. A Szibériába hordott kozákok azóta is folyvást így züllenek
                  el a hósivatagokban: - nagy részük összeházasodva a jakutok leányaival, úgy
                  eljakutosodott már (oroszból fordított műszó), hogy az egész szláv typusát
                  elvesztette. A jakuttal vegyült kozák ivadéka éppen olyanná lett, mint az alsóbb
                  fajta nép, mely Ázsia sivatagát lakja; alacson termetű, tömzsi, lőcslábú,
                  tagbaszakadt: feje homlokban lapos, állban erős, tompa pisze orrú: szemei pislák,
                  szegleteikben összetapadó héjakkal, arczbőre sárgabarna lett, szája fekete (a
                  jakut népdal a szép leánynak »fekete szájáról« énekel) és szakálla nem nő. De még
                  a nyelvét is elfelejtette, a jakut lett az anyanyelve, s ha a kunyhójába lépő
                  idegen oroszúl szólal meg, azt kérdi tőle: »úgy-e te muszka vagy?« És a mellett
                  erőben is elvéznúlt; míg az őseredetű kozák százhúsz kilót tud emelni, a jakuttá
                  lett korcsnak már csak nyolczvanat bír el a válla. - Hanem hát a jakutoknak
                  leányaik vannak, s a szerelem Szibériában is mindenható.</p>
               <p>Benyovszkynak nem volt kedve a kozákok után szökni, ő várt a maga hajójára, mely
                  őt Kamcsatkába vigye. Arra is gondolt, hogy hát ha útközben ezt a hajót is el
                  lehetne foglalni. Említi is ezt a gondolatját egy helyütt a naplójában.</p>
               <p>A várakozás napjai alatt bő alkalma volt az ochoczki viszonyok s a szibériai
                  népsajátságok tanulmányozására. A kormányzó, kit még Erzsébet czárnő száműzött
                  ide, elég jól fogadta a száműzötteket. Börtön helyett jó módú polgárok házaiba
                  szállásolá el. Jó sikere volt a meghamisított levélnek.</p>
               <p>Azonban innen mégis sietni kellett, mert a jakuczki futár hírt visz az urának a
                  kisért száműzöttekről, s az majd új izenetet küld, s akkor ők bele kerülnek a
                  csávába.</p>
               <p>Benyovszky az itt szerzett adatait összegyűjtve, félretéve későbbi használatra s
                  aztán maga sürgeté a kormányzónál, hogy szállíttassa őt és társait a maguk helyére
                  Kamcsatkába.</p>
               <p>Nem lehetett az puszta kiváncsiság, a mi Benyovszkyt arra ösztönözte, hogy
                  Ochoczkban időzése alatt az ottani viszonyok részleteit tanulmányozza. Mint
                  képzett tengerésznek előre kellett látnia, hogy megszabadulási tervének az lesz
                  majd a nehezebb része, a mi a sikerült megszökés után következik: maga a tengeri
                  út? merre és hová? miket fog maga előtt találni? minő jégtorlaszokat? hol vannak
                  azokban a hajózható nyílások? minő szeleket? miféle szigeteket, a mik élelmet,
                  vizet szolgáltatnak a hajósnépe számára, minő időjárási fordulatokat? Voltak
                  megelőzői, a kik már e tengereket bejárták. Azoknak az emlékiratait kereste. Egy
                  kozák kalandjairól beszéltek, valami Desnewéről, a ki a múlt század közepén
                  megtette azt a vakmerő vállalatot, hogy a Kolyma folyam torkolatából, mely a
                  jeges-tengerbe szakad, a kamcsatkai öbölbe keresztűl vergődött, körűlhajókázta a
                  csukcsi félszigetet, s megtalálta az Ázsia és Amerika közötti nyílt csatornát.
                  Ugyanezt a nyílt átjárót 1728-ban Behring, orosz admirál, I. Péter czár által
                  kiküldve, újból felfedezte, Csirikoff Alexei, kapitány, társaságában. Maga bele is
                  halt a hős tengerész e felfedezési útjába, kiverve a vihartól, a jeges tengerártól
                  egy puszta szigetre. Hálából az ő nevéről híja a tudós világ a tengert, a vízi
                  útat és a szigetet, mely sírját őrzi. Később is akadtak vállalkozók, kik neki
                  indultak vadakban dús szigeteket keresni a kamcsatkai tengeren túl, a múlt évben a
                  czárnő parancsára Kreniczin és Sevareff kapitányok vállalkoztak a Szent-Péter és
                  Pál és az Erzsébet hajókkal a felfedezési útra; de visszatértek, a nélkül, hogy
                  okosabbak lettek volna. Benyovszky kutatásai nem eredményeznek egyebet, mint azt,
                  hogy a kalandos útat már egyszer megjárt hajók egyike, a Szent-Péter és Pál, ismét
                  itt van az öbölben, indulásra készen, ezúttal csak Kamcsatkába van küldetése,
                  málharakománynyal, liszttel, égett borral: ez a száműzötteket is elviheti.</p>
               <p>A hajónak volt egy kapitánya és egy hadnagya. A kapitányt Csurinnak hítták, a
                  hadnagyot Krosztilofnak.</p>
               <p>Mikor Benyovszkyékat a hajóra szállíták, csak a hajóshadnagy volt ott. Mi oka
                  lehetett rá? azt Benyovszky nem mondja el, a miért e bölcs férfiú egész özönével a
                  szidalomnak árasztá el a kezébe kerűlt foglyokat, lánczot veretett rájuk, s az
                  árbocz körűl a legaljasabb munka végzésére kényszeríté őket. Még ilyen kegyetlenűl
                  a szárazföldön sem bántak velük. Azonban nemsokára megérkezett a kapitány, Csurin;
                  az egész felháborodással látta, hogy az ő foglyai lánczra vannak verve, rögtön
                  szabadon bocsátatá őket, s a hadnagyára, a miért parancs nélkül intézkedett, ott
                  az ő szemük előtt ötven kancsukát veretett.</p>
               <p>Ez a tény, úgy egyszerűen odavetve Benyovszky naplójában, legalább is
                  érthetetlennek látszik, az ugyanott talált további adatok azonban egész világossá
                  tevő magyarázatot adnak hozzá.</p>
               <p>Csurin kapitány nevezetes szerepre van hivatva Benyovszky történetében. Említi az
                  emlékirat, hogy a felfedezésre kiküldött Szent-Péter Pálnak vissza kellett térni,
                  siker nélkül, a hajósság lázongása miatt. Kreniczin volt a kapitány, Csurin a
                  hadnagy, a lázongók koriféusa. Mikor a Bolsa folyóban fölfelé eveztek, a dereglye,
                  a melyen a kapitány ült, felfordúlt, Csurin dereglyéje véletlenűl neki ment és
                  felbillentette. Éppen az történt vele, a mi Kolosow szotnikkal, mikor a kozákjai
                  az Aldánon átkeléskor belefordították a vízbe. Ez a korrektivum. Ha a közkatonák
                  fellázadnak a főtisztjük ellen, alkalmat adnak neki véletlenűl a vízbe fulhatni,
                  nehogy a tiszt az állomásra megérkezve, bevádolhassa őket a hatalmasoknál.
                  Kreniczinnél ez sikerűlt. Utána Csurin vette át a kapitányi hivatalt, Ochoczkig
                  vezette a hajót. Abban a rangban meg is maradt. Ezért azonban irígye lett a másik
                  hadnagy Korosztiloff. Csurin kapitánynak volt egy szép leány kedvese
                  Bolsereszkben, Kamcsatka fővárosában, arra sok pénzt elköltött, annálfogva sok
                  volt az adóssága. Hitelezői szorongatták, s ő a kormányzótól kért kisegítést. A
                  kormányzó azonban, nem hogy pénzt adott volna neki, hanem megfenyegette, hogy a
                  kollégium elé állíttatja: »rossz szél fúj a nyomodban! azt suttogják, hogy a te
                  parancsodra fordították fel a dereglyét a hajósok, a melyben Kreniczin ült; te
                  fojtattad őt a Bolsába! Most útadra mehetsz; de ha visszatérsz, majd vallatóra
                  foglak!«</p>
               <p>Ez teszi megérthetővé, hogy Csurin kapitány olyan nagy hamar haragra lobbant, a
                  miért a hadnagya lánczra verette a foglyokat. Tudta, hogy ez volt a besúgó. Az az
                  ötven kancsuka fizetés volt az árulkodásért és figyelmeztetés a többieknek.
                  Valószínű, hogy ha nem verette volna őket lánczra, akkor meg azért büntette volna
                  meg, és így Benyovszkyék jól jártak az ellentétes rövid elbánással.</p>
               <p>Csurin kapitány egy ingatag jellemű ember, a ki szűntelen a legközelebbről
                  fenyegető veszély befolyása alatt áll; a mellett szerelmes szívű és iszákos.</p>
               <p>A míg az Ochta folyó által képezett öbölből kivergődnek a hajóval nagy zűrzavar és
                  kiabálás között, addig a száműzötteknek a puszta nézés jut. Úgy is elég ember
                  lábatlankodik egymás előtt, az egyik felfelé húzza a vitorla-póznát, a másik
                  lefelé. A kapitány lót-fut, káromkodik, s osztogatja az áldást a gombosvégű
                  nogajkával. A mint azonban a hajó a nyílt tengerre kijut, akkor kapitány, hadnagy,
                  kormányos és hajós-legénység mind neki fekszik a pálinkás butykosnak, s úgy
                  leiszsza magát, hogy szerte-szét hever egymáson keresztűl valamennyi, ki a
                  kajütben, ki a hajófenékben. A száműzöttek mind valamennyit kidobhatnák a
                  tengerbe, s elfoglalhatnák a hajót. Erről a gondolatról azonban le kell tenni
                  Benyovszkynak. Ellene vannak a szelek és hullámok. A légtaszítások a szélrózsa
                  minden irányából jönnek, a tengert a leggonoszabb keresztkashullámokba dagasztva;
                  a hajó kormányozatlan tévelyeg, hömpölyög, kalimpázik, végre megállapodik a szél
                  északkeleti irányban, s akkor aztán fúj megátalkodottan. Senki sem törődik se
                  széllel, se hullámokkal.</p>
               <p>Reggel három órakor aztán nagy recsegés támad; az erős vihar kitörte a
                  középárboczot derékban. Már erre a zörejre mégis csak fel kellett ébredni a
                  kapitánynak. Előbújt négykézláb a kajütjéből, s azt kérdezte: »mi baj?«</p>
               <p>Egy lezuhanó vitorlapózna aztán megadta neki a feleletet, úgy csapott le rá, hogy
                  eltörte a karját. Erre aztán megszűnt parancsolgatni. Annak különben sem lett
                  volna semmi sikere, mert az álmukból felocsúdó hajósok azt sem tudták, mihez
                  kezdjenek. A kitört középárbocz kötelei és vitorlái úgy összekúszálták az egész
                  hajó vitorlakészülékét, és az alárboczot, hogy annak a rendezéséhez ember kellett,
                  a ki értsen hozzá.</p>
               <p>És itt kezdődik Benyovszky rendkívüli tehetségeinek érvényesülése. - Mikor a
                  veszedelem tetőpontra hág, ő veszi át a pusztuló hajó fölötti parancsnokságot, s
                  elébb csak a fogoly társainak, majd a felocsúdó hajós-legényeknek, nyugodt
                  határozott hangon osztja a rendeleteket, a melyekből azok rögtön észreveszik, hogy
                  jártas tengerészszel van dolguk. Szót fogadnak a parancsainak, a mellett szidják a
                  tisztjeiket, a kik semmihez sem értenek; maga a megsérült kapitány is könyörögve
                  kéri Benyovszkyt, hogy vegye át helyette a parancsnoki tisztet, a hadnagyára nem
                  meri azt átruházni, megfogható okból.</p>
               <p>Ekkor azután már Benyovszky teljesen urává lesz a helyzetnek. Ő parancsol a hajón,
                  fogolytársai végzik a szolgálatot, a veszély mindenkit engedelmessé tesz, s a
                  siker, mely a szabadulásra vezet, megerősíti a bizalmat. Parancsára eltávolítják a
                  letört főárbocz derekát a hajóról, s a csonkjához, meg az előrúdhoz új vitorlát
                  erősítenek meg; nagy erőfeszítéssel felvontatják a hátsó árboczra a brámvitorlát,
                  s ismét képessé teszik a hajót az út folytatására.</p>
               <p>De minő utazás volt az! A helyett, hogy közeledtek volna Kamcsatka felé, még
                  jobban eltávoztak tőle. Elindulásuk után négy nappal szárazföldet látnak, csakhogy
                  az nem a kamcsatkai félsziget előfoka, hanem Sachalin szigeté; délre Ochoczktól s
                  a szél kitartón kelet dél-kelet felé viszi a hajót.</p>
               <p>Ez a helyzet kedvet támaszt Benyovszkyban most rögtön egy merész kézcsapással
                  keresztűlvinni a megszabadulás munkáját. A hajós-néppel könnyű elhitetni, hogy a
                  kitört közép-árbocz híjával levő hajót nem lehet az újabb viharban
                  szerencséltetni, jó lesz valahol kikötni vele, a koreai öbölben, a hol új árboczot
                  kapnak, a hajóterhet is újra kell felmálházni; mert azt a vihar úgy
                  össze-visszahányta, hogy a hajó felbillenésétől lehet tartani, az út irányával
                  ellenkező, (de a Benyovszky tervének annál inkább kedvező) szél már a koreai
                  partokhoz viszi a hajót. Van egy gyarló delejtű a hajón, (melynek hibás voltát az
                  angol kiadó előszavában körülményesen kimagyarázza) ezt a gyatra instrumentumot
                  még Benyovszky vassal és fokhagymával is tévedésekre kényszeríti; hamis irányt
                  mutogattat vele. E csellel rászedi a hajósokat, s már egész siker igérkezik a
                  számára, a midőn az egész tervét elrontja a hirtelen megugró szél. Az észak-keleti
                  átadja az uralkodást a dél-nyugatinak, mely egyszerre megfordítja a hajó irányát,
                  s Benyovszky kénytelen a hajóval Kamcsatka felé vitorlázni. Deczember 1-én látják
                  meg a hajóról a legelső fekete pontot a tengerből felmerülni, ez a magas Alaksa
                  hegy csúcsa; Benyovszky aztán tengerészi pontossággal, ügyesen elkormányozza a
                  vezényletére bízott Szent-Péter és Pált egész a bolsai kikötőig, a hová deczember
                  2-án vitorláznak be, s azzal leteszi a parancsnoki rangot, s lesz belőle ismét
                  száműzött rab.</p>
               <p>Itt kezdődik aztán az, a mit az életben regénynek neveznek; mely azonban nem
                  egyéb, mint a való eseményeknek a rendkívülivel és a csodással összefűzött
                  következetes lánczolata.</p>
               
            </div>
            <div type="chapter">
               <head>NEGYEDIK FEJEZET. ELSŐ KEZDEMÉNYE AZ ÖSSZEESKÜVÉSNEK.</head>
               <p>A bolsai öbölbe megérkezve, a foglyokat előbb egy földből épített kunyhóba zárják,
                  a minek csak a teteje áll ki, s ott őrzi őket négy katona, nyolcz kozák és egy
                  őrmester; majd délfelé értük jön néhány bajdarával egy orosz tiszt és tíz kozák,
                  hogy őket tovább szállítsa Bolsereczkbe, és a kormányzó számára érkezett
                  csomagokat átvegye.</p>
               <p>Benyovszky első tekintetre megnyeri az orosz tiszt figyelmét, mely egész
                  becsüléssé fokozódik, midőn arra a kérdésére, hogy kicsoda? azt feleli: »Katona,
                  egykor tábornok, most rabszolga.«</p>
               <p>A mint a tiszt megtudja, hogy Benyovszky társai is mind tiszti rangot viseltek,
                  meghívja őket az asztalához, a földkunyhóba, s megvendégeli őket. - Érdekes lakoma
                  - itteni szokás szerint: főtt hal, azután füstölt hal, a mihez kenyér helyett
                  szolgál valami meg nem nevezett faladék; porrá tört szárított halból, melyet
                  tésztává gyúrtak s kisütöttek. Megfelel a drága ételeknek a drága ital is, olyan
                  víz, a melynek posajtolt hal adta meg a kellemes savanyúságot. Fűszerezik az
                  opulens lakomát a vendéglátó gazda vidám adomái az itteni életmódról és
                  szokásokról, a mikből előre megtudhatják, hogy a föld kerekén nem lehet
                  nyomorúságosabb tartomány, mint ez az ő új hazájuk Kamcsatka.</p>
               <p>Ebéd után aztán a bajdarákba ültetik a foglyokat kettesével, s szállítják őket víz
                  ellenében evezve, Bolsereczkoi Osztrog városába. Ezek a bajdárok vékony deszkából
                  készült csónakok, miket halcsonttal kötöznek össze s belül tengeri fóka-bőrrel
                  béllelnek ki. Szemközt jön rájuk négy bajdara, igen jól öltözött férfiakkal. Azok
                  megállítják őket, s kérdezősködnek tőlük, hogy kicsodák és honnan jönnek? Az
                  egyikük megmondja, hogy száműzöttek: most jönnek Európából.</p>
               <p>Erre a négy csónak férfiai hangos örömriadásban törnek ki, mely Benyovszkyt és
                  társait annyira dühbe hozza, hogy ökölre készülnek velük menni: »hát ti még csúfot
                  űztök a mi szerencsétlenségünkből!« Míg a kisérő tiszt fel nem világosítja őket,
                  hogy hiszen ezek is száműzöttek s nem gúnyolódás az ő örömük, de őszinte részvét,
                  hogy új barátokat üdvözölhetnek abból a világból, melyből ki vannak taszítva. Erre
                  aztán összeölelkeznek, s az első örömkaczajra következnek az első könnyek.</p>
               <p>S a mint az első köny megpecsételé a barátságot, már megszületett Benyovszky
                  lelkében az első terv a megszabadulás végrehajtására. Az első szavaik, az első
                  gondolatjaik abban az eszmében találkoznak, hogyan lehetne a kínzatás és
                  megaláztatás e tartományából a szabadság Istenföldére újra kijuthatni?</p>
               <p>Sokáig is tarthatott ez élénk beszélgetés, mert a vezénylő tiszt sürgeté a
                  továbbhaladást, nehogy az éjszaka ott lepje őket.</p>
               <p>Ennek az első találkozásnak a leírásánál a figyelmes olvasó két körülményen fog
                  felakadni.</p>
               <p>A nap, a melyen ez történik, deczember 3-ika. Hogyan járhatnak e folyón még akkor
                  csónakokkal? Ez az egyik kérdés.</p>
               <p>A Bolsa folyam ez idő szerint erősen be van fagyva; annak a torkolatát a jég csak
                  május végével hagyja el, s már szeptemberben beáll. A csónakútat bizonyára a jégen
                  keresztűl vágva tartották fenn, az érkező hajók számára, melyeket nem lehetett a
                  nyílt tengeröbölben hagyni, hanem be kellett vontatni egész a Bolsereczkoi Osztrog
                  vára alá, a hol ezeket egy kikötőbe elhelyezték téli szállásra; úgy hogy a váracs
                  ágyúi védhették őket a megrohanás ellen. Tehát kétségtelen, hogy egy ilyen
                  embermunkával tört csatorna, a jégburkolaton végig, képezte a csónak-útat.</p>
               <p>A második kérdés pedig alkalmasint az lesz, hogy hát van Kamcsatkában deczember
                  3-án még »nappal« is? hogy a kisérő tiszt sürgeti a foglyokat a továbbhaladásra;
                  nehogy ott lepje őket az éjjel. Az igaz, hogy Kamcsatkában deczember 3-án már
                  nappal nincs; hanem azért »este« van, mikor t. i. a hold lemegy. Akkor aztán
                  tökéletes a sötétség. Hanem ez az éjjel nem tart soká. Valamint júniusban a nap
                  alig száll le egy órára a láthatár alá az éjsarki vidéken; éppen úgy tesz
                  deczemberben a holdvilág, éjfél után egy órakor már itt van a szürkület, s aztán
                  kiálthatja az őr a toronyból: »hajnal van, szép fehér hajnal!«</p>
               <p>A száműzöttek az új holdfeljövetelkor már a város alatt voltak, s ott ellettek
                  szállásolva. A mint kipihenték magukat, az őrség felkisérte őket a kormányzó elé,
                  a várba.</p>
               <p>Ez már valóságos vár, a komolyabb értelemben: ellátva sánczárokkal, felvonó
                  híddal, ravelinekkel és esplanaddeal, belűl házias otthonos kényelemmel
                  berendezve, rendes katonaőrséggel, hordozható ágyúkkal felszerelve, s egy
                  tisztességes, jószívű kormányzó parancsnoksága alá helyezve.</p>
               <p>Maga Bolsereczkoi Osztrog városa is a rendezettebb helységek egyike lehetett már
                  azon időben. Számos kereskedő lakta, a ki a gazdagok számába sorozható; volt tágas
                  temploma; abban rendes protopópa végezte az istentiszteletet; a szabad vadászokon
                  kívül voltak rendes iparosok is benne, sőt még valami zenekara is volt, mely
                  tánczvigalmak alkalmával az előkelő társaság lába alá húzta a kalamajkát. A
                  kormányzón kívül egy hetman és egy korlátnok képezte a helyhatóságot, az elébbi
                  volt a nagyszámú szabad kozákság vezére, az utóbbi a rendőrség feje, a polgári
                  törvényszék és tanács elnöke, mind a kettő fölött parancsnokolt a kormányzó, a
                  derék Nilow úr. Ennek pedig volt egy iroda-titkárja: Szudejkin úr, az is kiváló
                  derék uraság volt. Általában az egész kamcsatkai társaság a legjoviálisabb
                  elemekből látszott összealkotva lenni.</p>
               <p>Nilow úr, (Benyovszky a naplójában francziás courtoisie szerint mindenkit meguraz:
                  »X. Y. urat nyakon fogtam, hátba rúgtam s kidobtam az ajtón,« - hanem azért a
                  »Monsieurt« meg nem tagadja tőle) igen nyájasan fogadta Benyovszkyt. Csurin
                  kapitány valószínűleg előre sietett, a míg Benyovszkyék a földkunyhóba be voltak
                  zárva, s értesíté a kormányzót az eseményekről. Neki érdekében állt, hogy
                  Benyovszky érdemeit a hajóhadnagya hitványságával szemben kiemelje. Ezért nagyon
                  fel is dicséri a kormányzó előtt. Nagy szolgálatot tett vele a kormánynak, hogy
                  egy hajóját s azon annyi emberéletet; - mi több: annyi állami vagyont megmentett.
                  Kikérdezte hajdani rangja, viselt dolgai után. Megtudva, hogy Benyovszky az orosz
                  fővezéreket annyiszor ellazsnakolta, kezdett felőle nagy respektussal bírni, végre
                  átküldte őt társaival együtt Szudejkin úrhoz, az majd tudtukra adandja a további
                  utasításokat, ő rajta lesz, hogy a sorsukat enyhítse, csak aztán jól viseljék
                  magukat s a »hyasszákot« pontosan leróják.</p>
               <p>Hátra volt megtudni, hogy mi az a hyasszák?</p>
               <p>A száműzöttek a kormányzótól egyenesen átmentek az irodába a titkár úrhoz. Annak
                  már a kormányzó inasa kézbesíté egy fidibuszra írva a főúr utasítását, a mi hogy
                  igen kedvező lehetett, az iránt meggyőződhettek a száműzöttek abból a
                  nyájasságból, a melylyel őket a titkár úr fogadta, a maga részéről is igérve
                  hatályos pártfogását, a mi annál értékesebb, mivelhogy Szudejkin úr czárnő ő
                  felségénél igen nagy kegyelemben áll (két ezer mértföldnyi messzeségben). Azután
                  ellátta őket a kellő utasításokkal, hogy a holnapi nappal szabadlábra fognak
                  helyeztetni, s egyúttal három napra való élelemmel elláttatnak; hanem azontúl
                  aztán az ő dolguk lesz kitalálni, hogy miből éljenek meg. A hivatalból kap
                  mindegyik egy puskát, egy lándzsát, egy font lőport, egy font ólmot, egy fejszét,
                  két kést, ácsszerszámot; mindez elég arra, hogy az élelmét beszerezze vele és
                  magának házat építsen. A házhoz való helyet szabadon választhatja magának a
                  várostól félóra járásnyi távolban. S mindezekért a jótéteményekért nem kell több
                  viszontszolgálatot teljesíteni, mint az első esztendőben száz rubel értékű
                  bundabőrt beszolgáltatni a kormánynak. Azonkívül pedig, csupa mulatságképen,
                  mindenki fog hetenkint egy napot robotmunkában tölteni a kormányzóság rendeletére,
                  s különös engedély nélkül egy huszonnégy órára a lakhelyétől el nem távozik.
                  Végezetűl tartozik évenkint hat czoboly, ötven tengeri nyúl, két fekete róka és
                  két hermelin irhát beszolgáltatni a kormányzóságnak. Ez az a bizonyos
                  »hyasszák.«</p>
               <p>Ezzel kegyesen elbocsátá a szabaddá tett száműzötteket, híven kiadatva nekik a
                  három napra való eleséget, a mi állt kilencz font szárított halból.</p>
               <p>Az őrök az irodából egyenesen a raktárba vezették őket, a hol a fegyverek és
                  ácsszerszámok álltak, egy pár irhabőr, a mit a felügyelőnek felajánlottak,
                  megtette azt a hatást, hogy szabadjukra ereszté őket, válaszszák ki a legjobb
                  fegyvereket a maguk számára.</p>
               <p>Ah! minő leírhatatlan volt az a gyönyör, melyet Benyovszky érezett, midőn annyi
                  rabszolgai megaláztatás után végre ismét fegyvert kapott a kezébe. A fegyver a
                  szabad ember attributuma. A puskacső üregénél végződik a börtön, - még Szibériában
                  is.</p>
               <p>A mint a raktárból kijöttek, mintegy húsz száműzöttet láttak maguk előtt, a kik
                  kutyavontatta szánjaikkal ő rájuk vártak, hogy czókmókjaikkal együtt elszállítsák
                  őket magukkal. Ezek mind felajánlották a száműzötteknek a saját kunyhóikat, addig,
                  a míg ezek saját erejükből összeácsolnak a maguk számára valami újat. - Ezeknek a
                  házai is éppen olyan földbe ásott, s tetejükkel kilátszó burdékok voltak,
                  mindössze nyolczan: ezt ők falunak nevezték; minden kunyhóhoz volt még egy föld
                  fölé épített balagán (félszer) hasábfákból összetákolva. A kunyhók közepén volt
                  egy nagyobb terjedelmű bódé: ez volt az ő gyülekezeti palotájuk.</p>
               <p>Ebben a nyolcz kunyhóban éldegélt huszonhárom férfi és harmincz asszony. - A
                  száműzötteknek meg van engedve, hogy a feleségeik velük mehetnek, ha ők maguk
                  kivánják. Ezek a némberek azonban aligha lehettek valami házastársak, a hogy az
                  események folyamán látni fogjuk; a száműzöttek az ő hátrahagyásukkal készültek
                  elszökni; a feleségét pedig bizony el nem hagyta volna egy is. Azt sem említi
                  Benyovszky, hogy gyermekeket látott volna a száműzöttek tanyáján. Az csak
                  olyanféle »fehércseléd« volt. Valamennyi száműzött a legnagyobb tisztelettel
                  látszott viseltetni egy Chrustiew nevezetű iránt, a ki már tíz év óta lakott e
                  puszta helyen. Ennek a házánál települtek le a száműzöttek valamennyien. Jól esett
                  nekik a napi fáradság után a lakoma, melylyel az asszonyok megvendégelték,
                  körülülve a kunyhó közepén rakott nagy közös tűzhelyt: volt száraz hal, pálinka,
                  thea étvágy-gerjesztőnek, azután bőséges ebéd megint csupa halból; végűl a
                  csemege: kaviár és a fenyőtoboz mandulái.</p>
               <p>Addig senki sem beszélt, a míg jól nem lakott; ez a jó szokás meg van az
                  oroszoknál, hogy a míg esznek, addig nem papolnak, ellentétben a magyarokéval, a
                  kik a nyugodt ejtőzést folyvást »szállok az úrnak« felköszöntésekkel
                  háborgatják.</p>
               <p>Csak a jóllakás után fogtak hozzá a beszélgetéshez.</p>
               <p>Jobb is volt azt a beszédet nem ebéd előtt hallgatni végig, a mit házi gazdájuk
                  intézett hozzájuk, hogy az új társak is jussanak tudomására annak a helyzetnek,
                  melyet a régiekkel meg kell osztaniok.</p>
               <p>Most már szabaddá vannak téve, de ez a szabadság rosszabb rájuk nézve a börtönnél;
                  most már fegyver van adva a kezükbe, de ez nehezebb a láncznál.</p>
               <p>Első Péter czár ukáza, mely a szibériai száműzöttek sorsa fölött rendelkezik, mind
                  visszaveszi a bal kezével, a mit a jobb kezével ád. A száműzöttnek nem szabad
                  semmiféle saját vagyonnal bírni. Akármit szerez, a legelső kozák, a kinek az
                  megtetszik, elveheti tőle; s neki azt hallgatással kell tűrni. Ha a száműzött a
                  kezét fel merné emelni egy polgár, vagy egy katona ellen, bárha bántalmazva lenne
                  is, büntetése éhhalál. Minden polgárnak tiltva van a száműzöttet házába befogadni,
                  vele társalkodni, s csak a legaljasabb munkára szabad őt használni.</p>
               <p>A száműzött egyúttal elkárhozott. Örökre ki van tiltva az emberi társaságból, mint
                  egy bélpoklos.</p>
               <p>Benyovszkyt és társait a borzalom és felháborodás fogta el e rendeletek hallatára:
                  »hát ez az igazsága egy Európa bámulta uralkodónak!«</p>
               <p>Azonban jó ez így. Mentől súlyosabb a rabság, annál erősebb a vágy a
                  megszabadulásra.</p>
               <p>És az ittlakó száműzöttek között vannak olyanok, a kik azt a nyomort már huszonhat
                  év óta tűrik.</p>
               <p>- Hát hogy tűrhetitek ti ezt el? kiálta fel egyike az újonérkezett száműzötteknek,
                  a volt ezredes Pánow, hevesen kitörve mély elmélázásából. Hogy tudta ennyi vitéz
                  férfi, mint ti itten, ennyi ideig tűrni a zsarnokságot, s nem kisértette meg a
                  szabadulást? A haláltól féltek? Akkor nem találtuk fel bennetek az igaz
                  bajtársakat!</p>
               <p>Pánow vigyázatlan kifakadása veszedelmet támaszt vala, ha Benyovszky észre nem
                  veszi a házi gazda Chrustiew szemhunyorításából, hogy jó lesz a beszédnek más
                  fordulatot adni, mire aztán Benyovszky hirtelen kivéve Pánow szájából a szót,
                  mintha csak annak az eszmejárását folytatná, odafordította a panaszt, hogy az
                  valóban igaztalanság a kormánytól, a száműzötteket arra kötelezni, hogy száz rubel
                  árú bundaprémet szolgáltassanak be a kopott fegyverekért és szerszámokért, s
                  azonfelül még különféle bőrökben hyasszákat rójanak le évente; holott huszonnégy
                  óránál több időre el nem szabad nekik hagyniok a lakhelyüket.</p>
               <p>Chrustiew aztán elértve Benyovszky szándékát, belement a vadászat thémájába, s
                  elmondá, hogy a szigorú rendeletet a kormányzó engedelmes jó szíve megenyhíti, az
                  által, hogy mindenkinek megengedi, egy kérő szóra, hogy mikor nemesebb vadakra
                  kiván vadászni, több napra is eltávozhatik, és nagy messzeségekre; sőt a ki fehér
                  medvére vagy tengeri vidrára, a minek a bőre a legbecsesebb, óhajt vadászni, az
                  hetekig is odamaradhat.</p>
               <p>Ezzel aztán a társalgás szépen átment a vadászkalandok mesélgetésébe, melyhez
                  mindenki tud valami vele történt adomát toldani, s ebben a vadászok
                  kifogyhatatlanok. Jeges medve, rozsomák és tengeri vidra annyi izgalmas, tréfás és
                  diadalmas kalandot szolgáltat, hogy azon el lehet mulatni a késő
                  elálmosodásig.</p>
               <p>----------</p>
               <p>Mind az angol, mind a német fordításában Benyovszky naplójának következetesen
                  »hód« (Castor, Biber, Bewer) van említve. A hogy azonban Benyovszky a naplója
                  15-ik fejezetében Kamcsatka állatvilágának ismertetésében leírja ezt a főtárgyát a
                  szibériai vadászhevélynek, ez valósággal a tengeri vidrának felel meg (Mustela
                  lutris), sőt egy helyen maga Benyovszky is hozzáteszi zárjelben a tengeri vidra
                  nevet a hód mellé. Régibb írók is gyakran összetévesztették a hód és a tengeri
                  vidra fogalmait. A megkülönböztetés pedig nagyon szükséges Benyovszky kamcsatkai
                  élményeinek megértéséhez. A hód, ez az első házépítő állatja a földnek, a ki az
                  architekturát hamarább feltalálta, mint az ember, csak olyan országokban élhet, a
                  hol sok fűz, nyár és égerfát talál, a minek a derekát kunyhóépítéshez, az ágait
                  pedig élelmiszerűl használhatja; ez Kamcsatka vidékén nem tenyészhet, ott tehát
                  nem is vadászható; a tengeri vidra ellenben otthon van Kamcsatkában és az aleuti
                  és kurili szigeteken óriási számban, s erre vadásznak a száműzöttek. A tengeri
                  vidra kétszer akkora, mint a közönséges, bundája barna, puha, sűrű, mint a selyem,
                  a legszebbek feketék, a vének megőszülnek, (ezek csigával, kagylóval s apró
                  halakkal élnek). Khinában egy tengeri vidra bőréért 70-80 rubelt fizetnek. Hogy az
                  orosz száműzöttek még ki nem irtották ez állatokat, annak az a valószínű
                  magyarázata, hogy tulajdonképeni hazájuk Amerika éjsarki része, a honnan az úszó
                  jéggel együtt kerülnek át az ázsiai partokra és az orosz szigetekre. Valóságos
                  kéjutazók, a kik világot látni vállalkoznak. Meg is fizetik az árát. Ilyenkor,
                  mikor a keleti szél egész jégmezőket tol a kamcsatkai partokhoz, a vadászok ez
                  úszó jég hátára merészkednek, 6 láb hosszú és 8 hüvelyk széles talpú
                  szánczipőkkel, csupán egy késsel, meg egy furkós bottal felfegyverkezve, s a
                  jéghátán lomhán heverő vidrákat álmukban meglepve agyonverik, s mindjárt
                  lenyúzzák. Ha az idő felmelegszik, a tengeri vidrák felúsznak az édesvizű
                  folyamokba, s az árnyékot keresik. Igen mulatságos állatok: valóságos majmai az
                  oczeánnak. Az első lábaikkal mosdanak, mint a macska; ha a fejükre kapnak ütést,
                  hanyatt fordulnak, s eltakarják a mancsaikkal az ábrázatjukat; hanem ha a farkukra
                  talál ütni valaki, akkor megharagusznak és szembeszállnak; ha elállja valaki az
                  útjokat, hason csúszva hízelkednek, mint a vadászkutya, s ha elillanhattak,
                  csúfondáros mókázással gúnyolják ki a vadászt, A nőstények a fiokat a szájukban
                  hordják, s mikor hanyattfekve úsznak a vízben, a két első lábuk közé szorítják,
                  játszanak vele, felhajigálják a levegőbe s megelkapják a két kezükkel, s úgy
                  csókolgatják, mint az emberi anya a gyermekét. Ha a vadász elfoghat egy fiók
                  vidrát, az anya sírva megy utána s kész agyonüttetni magát. - Ezek képezik az
                  orosz kormány egyik gazdasági alaptőkéjét. - Ez ártatlan állatok nem bírnak semmi
                  védelmi eszközzel, és mégis az ő rájuk vadászás jár a legnagyobb veszedelemmel. A
                  vadász lába alatt folyton inog, ropog a tenger által háborgatott jégmező, s minden
                  lépten elnyeléssel fenyegeti; - egy szeszélye a forduló szélnek kiviheti
                  valamennyi vadászt a nyílt tengerre; azért mégis oda építik a vadász-kunyhóikat,
                  balagánjaikat s hetekig ott tanyáznak, lábuk alatt a tenger mélységeit tudva. Ha
                  ott vesznek, csak a vidrabőrért kár, a vadászt nem siratja meg senki.</p>
               <p>----------</p>
               
               <p>
                  
               </p>
               <p>
                  <hi>F</hi>
                  <hi>ÓKÁK CSOPORTJA</hi>
                  <hi> 2 éves nőstények 18 éves hím 6 éves hím Szoptató nőstény Ordító
                     vén fóka 2 éves hímek</hi>
               </p>
               <p>E közben a thea és égett bor fogytán járt: a társaság kászolódni kezdett;
                  Chrustiew azt az ajánlatot tevé, hogy a házi gazdák fogadjanak magukhoz kiki egyet
                  a most érkezett »urak« közűl, a kik most tél idején úgy sem építhetnének maguknak
                  új burdékokat; ő maga Benyovszkyt választá vendégeűl. Erre mindnyájan esküvel
                  fogadtak egymásnak szoros barátságot, s kiki nyugalomra tért a maga hajlékába:
                  egymást kölcsönösen támogatva odáig. Az asszonyok rég eltávoztak a
                  társaságból.</p>
               <p>Mikor aztán ketten egyedül maradtak, Benyovszky a házi gazdájával, Chrustiew
                  elmondá a bajtársának, hogy mi volt az oka a jelentésteljes szemhunyorításának,
                  melyet gyorsan elértve, más térre csavarták át a beszédet.</p>
               <p>Még van egy intézkedése a czári ukáznak: ez azt rendeli el, hogy a mely száműzött
                  valami összeesküvést, vagy merényletet felfedez a kormányzó előtt, melyet társai
                  terveznek, ezért a jó szolgálatáért szabad emberré lesz, s visszatérhet nagy
                  Oroszországba. Jutalom van kitűzve az árulkodásra. Nagy a csábítás, s az emberi
                  lény esendő. Azért jól őrizzük meg a szánkat, ha a kezünk tenni akar valamit!</p>
               <p>----------</p>
               <p>Milyen álmai lehettek a száműzöttnek az első éjszakán, melyen nem őrködött fölötte
                  a strázsáló kozák? Annyi elgondolhatatlan fáradalom után az első csendes
                  megpihenés egy jó barát otthonában. Neki is olyan otthont kellene itten
                  megalapítania, mint a minőt barátja szerzett magának. Házat, a mi félig a földbe
                  van ásva: úgy több meleget tart. Még talán asszonyt is hozzá: annak is van módja.
                  A száműzöttnek ugyan polgár leányához még csak hozzá sem szabad szólni; hanem a
                  kormány jósága gondoskodik róla. Olyanféle némbereket, a kik az európai nagy
                  városokban rászolgáltak, hogy kiseprűztessenek, csapatostúl szállíttat Szibériába.
                  Elég jók azok a száműzötteknek. Azokat elszokták árverezni a száműzöttek között; a
                  ki a némbert kotyavetyén megvette, annak a tulajdona lett: eladhatja tovább
                  nyereséggel, vagy eljátszhatja koczkán, agyon is ütheti.</p>
               <p>Mikor reggel felébredt: - gazdasszonya megrakta a tüzet a pestesen: ez itt a
                  hajnal; a lobogó lángnál egy fülkét pillantott meg a falban, mely tele volt rakva
                  könyvekkel. Ez az egy adat teljes világot vett házi gazdája, Chrustiew úr
                  jellemére. Egy száműzött, a ki napszámba robotol, nyest- és medve-vadászatból él,
                  megtakarított jövedelméből könyveket szerez. Pedig azok itt drágák lehetnek.
                  Bolsereczkóiban nem igen van nyomda és könyvárus. A könyvek orosz, franczia,
                  angol, latin nyelven vannak írva. Tehát Chrustiewnek igen magas míveltséggel
                  kellett bírnia, mikor ide száműzték. E könyvek között Benyovszky egy útleírást
                  talál s mohón kezd az olvasásához. Anson utazása volt az, ki a jeges tengertől
                  egész Tinián szigetéig elkalandozott. Ez olvasmány mellett találja őt a benyílóból
                  átjövő Chrustiew.</p>
               <p>Szokás a szívesen látott vendégtől megkérdezni az első éj után: hogy mit
                  álmodott?</p>
               <p>Benyovszky az olvasott könyvre mutatott.</p>
               <p>Az üldözöttek tudnak egy tekintettel beszélni, és azt a beszédet megérteni. Ez a
                  házi gazdának is a mindennapi álma!</p>
               <p>Milyen paradicsom lehet az a Tinián sziget! Ha oda el lehetne jutni ugyanazon a
                  tengeri úton, melyet Anson kapitány leírt. Ez a könyv volt a száműzöttek bibliája,
                  melyből, mint az evangélium túlvilágot igérő apostoli mondásait olvasá fel
                  Chrustiew társai előtt vasárnaponkint a szabadság reménységét. Ők is mind
                  gondoltak erre: mind a huszan, a kik a száműzöttek telepén laknak. De nincs
                  közöttük tengerész, nem értenek a hajózáshoz.</p>
               <p>- Én tengerész vagyok: megtanítom a többit, mondá Benyovszky.</p>
               <p>Erre a szóra térdre esett előtte Chrustiew, s esküvel fogadta, hogy hűséges társa
                  lesz mindenkor.</p>
               <p>- Hívd össze a többieket; hanem elébb rendet kell magunk között csinálnunk.</p>
               <p>Benyovszkynak erős ítélő-tehetsége volt, párosúlva ember- és népismerettel.
                  Átgondolta, hogy itt más methódust kell követni, mint a lengyeleknél. A
                  lengyeleknél a »nyepozvolim!« a jelszó, az oroszoknál meg az, hogy »a czár
                  parancsolta.« A lengyeleknél minden ember azt teszi, a mit maga akar, az orosznak
                  azt kell tenni, a mit egy ember akar. Ha a hatalmasoknál ez a rendszer, az
                  elnyomottaknál is ennek kell lenni. - A míg Chrustiew a kunyhókat sorba járta,
                  Benyovszky készített az új társaság számára egy irott alkotmányt. Nevezetes codex
                  ez: érdemes, hogy szószerint ideiktassuk. Először is a főnök kötelességei, a mikre
                  esküvel kötelezi magát:</p>
               <p>1. §. A főnök minden tehetségét arra fordítja, hogy a száműzöttek szabadulására
                  tervet készítsen s azt saját élete koczkáztatásával is keresztűl vigye.</p>
               <p>2. §. Senkit a társak közűl ki nem tüntet, hanem a teendőkről az egész társaságot
                  értesíti.</p>
               <p>3. §. Ha a főnök csak egy szóval is tanácsolná a társaságnak, hogy szabadulási
                  tervével hagyjon fel, s ha csak a társaság egy tagjának is példálózna ilyesmiről,
                  rögtön halálfia legyen; s büntetését úgy hajtsák rajta végre, a hogy tehetik.</p>
               <p>Ezzel szemben viszont a társaság minden tagja esküt tesz le a főnök kezébe az
                  iránt, hogy 1. §. kötelezi magát az elfogadott szabadulási tervet végső
                  erőfeszítéssel s élete föláldozásával is elősegíteni. 2. §. A megválasztott főnök
                  akaratának teljes engedelmességgel aláveti magát; miután meg van fosztva a
                  zsarnokság által minden polgári és politikai jogától, nem is ismer el más urat és
                  bírót maga fölött, mint a saját választotta főnökét; azt egyetlen korlátlan urának
                  és mesterének elfogadja s parancsait minden ellenvetés nélkül teljesíti. 3. §.
                  Kötelezi magát a legmélyebb titkot tartani mindarról, a mit a társaság elhatároz,
                  s ha ez esküjét megszegi, halálra méltónak ismeri el magát; egyszersmind kötelezi
                  magát, ha más társa követi el az árulást, a halálítéletet azon végrehajtani.</p>
               <p>Erős, kemény föltételek, a miket eskü alatt elfogadni elszánt férfi-szív kell. A
                  ki ezeket utána mondja, annak azt kell tudnia, hogy az az éles kés, a mit az öve
                  mellett visel, vagy a saját szíve, vagy a legjobb pajtásának a szíve ellen van
                  kifenve. Az arsenicum-adagot mindegyik a zsebében hordozza, hogy azt vagy az
                  árulóval nyeleti le, vagy maga nyeli le, ha kelepczébe került.</p>
               <p>Még ehhez egy közösen kötelező szakaszt toldott Benyovszky, mely így szól:</p>
               <p>»Ha árulás következtében akár a főnök, akár a társaságnak bármely tagja fogságba
                  kerülne: esküvel kötelezi magát, hogy tervükből semmit ki nem vall, bármi kínzás
                  alatt, ellenben a társaság mindent elkövet, hogy életveszélylyel is kiszabadítsa
                  elfogott társát a börtönéből, még nyílt erőszakkal is; s ha meg nem szabadíthatná,
                  vagy kést, vagy mérget juttat a kezébe, hogy az a gyalázatos haláltól és
                  kínzatástól maga válthassa meg magát.«</p>
               <p>A míg ez alkotmányt megírta, az alatt összegyülekeztek abban a falu közepén levő
                  fából összetákolt színben az ittlakó száműzöttek és vendégűl látott új társaik; a
                  kiket olyan nagy tekintélyben tartottak a régiek, hogy valamennyit megválaszták
                  igazgató-bizottsági tagoknak: Pánowot, Báturint, Stefánowot, Szolmánowot,
                  Wynbláthot. Ezek mellé még Chrustiewet, mint régi tekintélyt, s hozzájuk még
                  Waszilit, a kit Benyovszky emlékiratában így mutat be: »öreg szolgám.«</p>
               <p>Hogy honnan került hozzá ez az öreg szolga? azt nem említi, de azért rá lehet
                  jönni. Egész Judoma faluig nem lehetett Benyovszky mellett szolgálattevő emberi
                  lény, mert odáig kozákok kisérték, a kik nem igen szolgálnak a deportáltaknak;
                  hanem Judománál kellett hozzászegődnie ennek a Waszilinak, mint a kutyaszánkó
                  tulajdonosának. Mint a képen is látjuk, a kutyavontatta szánon csak a vendégnek
                  van helye; a jemsik széles szántalpú hókorcsolyákkal a lábán iszánkodik a szánkó
                  mellett; néha el is marad tőle, de éjszakára utóléri. Ennek a szánnak a gazdája
                  lehetett az a Waszili, Benyovszky lényének vonzó varázsa ezt az egyszerű embert is
                  hozzá csatolta: Ochoczknál megérkezve, a jemsik nem tért vissza többé Judomába,
                  eladta a kutyáit, s követte Benyovszkyt Kamcsatkába.</p>
               <p>E szerint tehát már voltak huszonnyolczan.</p>
               <p>Elég nagy szám arra, hogy Benyovszkynak azt a mondását tetté varázsolja, hogy
                  »nincs a világnak olyan pontja, a honnan egy csapat elszánt bátor férfi, ha
                  komolyan akarja, ki ne tudja magát szabadítani.« Az első alakító tanácskozásra
                  azonban csak a bizottsági tagok lettek összehíva.</p>
               <p>Benyovszky az egybegyültek előtt beszédet tartott, megérthetőt, szívhez találót.
                  Elmondá, minő nyomorba lettek taszítva, s minő igazságtalanúl, és mely vigasztalan
                  jövendő vár itt mindnyájukra. Felejtse el itt most mindenki, hogy minő rangot
                  viselt egykor a világban: tekintse magát mindenki közvitéznek. Szólítsák egymást
                  »te«-nek és »uram«-nak; tudják meg belőle, hogy egymást szeretik és becsülik. S
                  minthogy semmi társaság sem állhat fenn főnök nélkül, válaszszanak maguk közűl
                  vezért; kiki írja fel annak a nevét egy czédulára, a kit főnökűl óhajt, s dobja
                  egy süvegbe. - A nyolcz czédula közűl hét Benyovszky nevét tartalmazta: ő maga
                  Chrustiewre szavazott. - Erre Benyovszkyt kikiáltották vezérüknek, Chrustiew lett
                  alvezér.</p>
               <p>Ekkor aztán felolvasta előttük a »szer«-t. Mindenki helyeselte azt és
                  beleegyezett. Ez történt deczember 5-én.</p>
               <p>Kitűztek egy közeli határnapot, deczember 10-ét, melyen a többi száműzött társakat
                  is összehozzák s valamennyien megesküsznek az alkotmányra.</p>
               <p>Ez időköz alatt azonban váratlan fordulat állt be Benyovszky sorsában, mely a
                  következő nappal vette kezdetét.</p>
               
            </div>
            <div type="chapter">
               <head>ÖTÖDIK FEJEZET. AZ ELSŐ TALÁLKOZÁS AFANÁZIÁVAL.</head>
               <p>Deczember 6-ikán az újonérkezett száműzöttek összejövének Benyovszkynál, hogy az ő
                  vezetése alatt tisztelkedjenek rend és szokás szerint a kormányzónál.</p>
               <p>Nilow úr, mint majd később közelebbről meg fogjuk őt ismerni, derék, jószívű ember
                  volt; szerető családapa, kegyelmes úr a szerencsétlen száműzöttek fölött, könnyen
                  felfortyanó, de éppen olyan könnyen lecsillapítható kedély, a kinek a mellett két
                  fő-fő vágya volt, a mit ki engedett találni: az egyik a hivatalban való
                  előléptetés, (vannak a kamcsatkainál jutalmazóbb kormányzóságok,) a másik pedig,
                  hogy a leányait férjhez adhassa: - volt neki három. - A mellett azonban szerette
                  az italt is, s a midőn túlságosan élvezte azt, a feleségét és a gyermekeit nem
                  ritkán ellasnakolta.</p>
               <p>Délelőtt mentek hozzá a száműzöttek, a kiknek nevében Benyovszky röviden üdvözlé a
                  kormányzót. - Nilow úr igen kegyes volt, pipaszónál megbíztatta őket, hogy csak
                  jól viseljék magukat, nem lesz semmi bántódásuk, Benyovszkyt azonban különösen
                  kitűnteté.</p>
               <p>- Te, fiam, azt hallom, hogy tudsz németül, diákul, meg francziául: nekem van négy
                  gyerekem, azokat fogod nyelvekre tanítani. Ezért aztán fölmentelek a robot alól, s
                  a katonákkal egy élelmezésben részesítelek.</p>
               <p>Azzal mindjárt behivatta a gyermekeit. A fiú volt a legkisebb. Azonkívül volt
                  három leány, kettő már férjnél. Azok is otthon laktak apjuknál a várban. A férjeik
                  tisztek voltak, kitűnők az italok fogyasztásában. A legkisebb leány még hajadon
                  volt, alig tizenhét éves. Rendkívüli szépség. Egyetlen virágszál ez égalj alatt,
                  mely virágot nem termeszt soha. - Ez volt Afanázia.</p>
               <p>A gyermekleányka szívét már az első szembenézésnél meghódította a nemes idegen. A
                  míg az apa jóságos szavakkal mutatá be gyermekeinek az új nyelvmestert, a ki
                  tanítani fogja őket európai mívelt népek nyelveire, hogy olvashassanak valamit,
                  ennek aztán jól szót kell fogadni, az alatt a fiatal leány le nem vette szemeit az
                  ifjú arczáról, s érezte, hogy ő lesz az, a ki ennek minden szavát bizonnyal meg
                  fogja tartani.</p>
               <p>Innen aztán átmentek a korlátnokhoz. Ez a polgári ügyeknek a vezetője
                  Kamcsatkában, latinul cancellarius. Úgy látszik, hogy itt nagyon rendben mennek
                  maguk jó szántából a közügyek, mert a kanczellár úr ráér korán délelőtt Kolosow
                  úrral, a kozákok hetmanjával, a sakkozó asztalnál ülni. S az a foglalkozás
                  ugyancsak fontos lehet reá nézve, mert a tisztelgő küldöttséget arra utasítja,
                  hogy csak várjanak szépen addig, a míg a játszmának vége lesz. Rossz kedve volt,
                  az ellenfél kegyetlenűl szorongatta a királyát a két lovával. Benyovszky odaállt a
                  hátamögé és nézte a játékot.</p>
               <p>- Te is tudsz talán sakkozni? kérdé tőle a korlátnok.</p>
               <p>- Tudok.</p>
               <p>- Hadd látom! Ha megtudod nyerni ezt a játszmát, kapsz tőlem ötven rubelt.</p>
               <p>Benyovszky azt mondta, hogy elvállalja.</p>
               <p>A hetman erre felpattant.</p>
               <p>- Mit nekem? egy száműzöttel akarsz engem összeültetni?</p>
               <p>- No no! csitítá a korlátnok haragos kollegáját. A számüzöttekkel csak a
                  barátságos társalkodás van megtiltva, de nem az ellenségeskedés. A sakkjátszók
                  pedig ellenfelek.</p>
               <p>A hetman erre aztán dölyfösen felelt.</p>
               <p>- No hát, lássuk, hogy mit tud az ilyen hajdani generális úr? Ha még sehol meg nem
                  verték, majd megverem én!</p>
               <p>Hanem bizony csak Benyovszky verte meg a hetmant, a harmadik húzásnál elvette a
                  királynéját s megnyerte a játszmát.</p>
               <p>Csak azután, hogy a hetman nagy morogva húzta elő az erszényét, hüledezett el
                  Benyovszky, hogy milyen nagyban játszák itt a sakkot. A játszma 500 rubelbe megy.
                  Így már csakugyan elébb való a sakkjáték az országos ügyeknél.</p>
               <p>A korlátnok kiadta a nyereségből Benyovszkynak az ötven rubelt.</p>
               <p>Ez bizony jobb, mint nyestet vadászni.</p>
               <p>A hetmanban pedig már most fel volt ébresztve az éhes oroszlán.</p>
               <p>- No még egy játszmát! ötszáz rubelben.</p>
               <p>A korlátnok tartotta a tételt.</p>
               <p>A többi száműzött orosznak azt mondta, hogy üljenek félre, ott van két palaczk
                  pálinka, mulassák addig magukat vele.</p>
               <p>A játszma újra kezdődött, Benyovszky azt is megnyerte. És aztán még egy
                  harmadikat. Nyert a korlátnok számára ezer ötszáz rubelt, a miből az nagylelkűen
                  átengedett a diadalmas játszónak százötvenet.</p>
               <p>A száműzött társak az alatt, látva, hogy senki sem áll velük szóba,
                  hazaszéledeztek. Déli harangszónál Benyovszky is ajánlotta magát és tova ment.</p>
               <p>De alig haladt az utcza szegletéig, a mint látja, hogy szalad utána nagy loholva a
                  hetman. No most ez megesz! gondolá magában, s midőn utólérte a hetman, odanyújtá
                  eléje az erszényét a száz ötven rubellel, visszakínálva a saját részét a
                  nyereségből.</p>
               <p>- Dehogy kell nekem fiacskám a te ösztövér erszényecskéd; inkább még jobban
                  megakarom azt duzzasztani. Gyere oda hozzám. Ezek az itteni gazdag kereskedők
                  valóságos dühönczök a sakkozásban; odajárnak hozzám játszani. Már sok pénzem
                  elharácsolták, a rablók. De ha most az én pártomra állsz, s helyettem játszol
                  velük, a tolvajokkal, hát én a nyereségnek egy ötödét teneked engedem.</p>
               <p>Benyovszkynak az agyán egy gondolat villant keresztűl. - A szabadulás tervéhez
                  pénz is kell. »Ez a nervus belli, a nervus rerum gerendarum.« Kínálkozik rá a
                  legjobb alkalom. Elfogadta a hetman ajánlatát.</p>
               <p>Ezzel egyszerre feledve lett száműzötti megvetett állapotja; a hetman,
                  (Kamcsatkában rangra a harmadik főúr) karon fogta, meghívta magához ebédre,
                  bemutatta a családjának, s az előkelő városi uraságoknak, a kik meg voltak az
                  asztalához híva vendégül; elmondta felőle, hogy milyen derék úri ember ez,
                  generális volt, előkelő magyar bojár, földes úr; szerencsétlenség érte, hadi
                  fogoly lett; érdemes a megbecsültetésre, akárki megtisztelve érezheti magát, ha
                  ilyen kitűnő herczeggel leülhet sakkozni.</p>
               <p>S mikor elbúcsúzott tőle Benyovszky, annyi füstölt hússal, vajjal és pálinkával
                  látta el, hogy alig bírta hazáig czepelni. Elég volt az neki öt napra, valamennyi
                  száműzött társaival együtt.</p>
               <p>Elképzelhetni azoknak a bámulatát, mikor nagy későre haza vetődött a vezérük
                  Chrustiew házához, egy nagy batyúval a hátán, s kipakolta belőle a sok drága jó
                  enni, inni valót. Hát még mikor az erszény tartalmát kiönté az asztalra, hogy az
                  ezüst rubelek csak úgy gurultak szerteszét.</p>
               <p>- Hát te kis isten vagy talán?</p>
               <p>Lett aztán vigasság, mikor a hetmannal való történetét elmondá a társaságnak.
                  Olyan kedvük szottyant, hogy éjfélig együtt maradtak és járt közöttük a kancsó
                  kézről kézre. Egész rózsaszínű lett előttük Szibéria ege, s ők tele építették azt
                  fellegváraikkal.</p>
               <p>Mikor aztán a társ urak csillagvilágnál hazatántorogtak, akkor Benyovszky megmosta
                  az arczát hóvízzel, s nekiült franczia, német és diák nyelvgyakorlatokat írni a
                  tanítványai számára.</p>
               
            </div>
            <div type="chapter">
               <head>HATODIK FEJEZET. AZ ELSŐ NAPSUGARAK!</head>
               <p>Napsugarak Szibéria végső határán a jeges tenger felől! Napsugarak az éjsarki tél
                  közepén! - És mégis annak kell őket nevezni. - Még az örök jég világában is van
                  két napja a földnek, mely melegít, az egyik a szabadság, a másik a szerelem.</p>
               <p>Mind a kettőnek a hajnalodtát látta egyszerre Benyovszky Móricz: s azokat ő maga
                  varázsolta elő.</p>
               <p>Nem kellett már fát vágnia a kormányzó udvarán, a vadászat csak férfias mulatságúl
                  várt reá, de nem a nehéz hyaszszák lerovása végett: befogadták az előkelők
                  társaságába s kezdték szeretni és tisztelni. - Pedig még csak annyit tudtak
                  felőle, hogy európai nyelveket beszél, és - sakkozni jól tud: s csak a szép ifjú
                  arczába lettek szerelmesek.</p>
               <p>Az első napon korán reggel megjelent Benyovszky a kormányzó lakásán, a kész
                  penzumokkal, melyeket tanítványai számára az éjjel elkészített; latin, franczia,
                  német mondatokat írt eléjük. Azoknak az mind nagy újdonság volt. Kamcsatkában az
                  orosz nyelv mellett még hallani a kamcsadál, a jakut, a csukcsi beszédet, de az
                  mind kemény, reszelős, döczögös, tutma hangzatú; a latin, a franczia, a német
                  lágyabb, hangzatosabb. A gyermekek kiváncsiak voltak a különös hangzású szavakra,
                  a melyek annyira elütnek az orosztól: »szloboda = libertas - libertè - Freiheit -
                  szabadság?« Mi az a szabadság? Elébb a szavakra voltak kiváncsiak, majd azoknak az
                  értelmére. Még azt is mind meg kellett a tanítónak szavakkal értetni. A
                  legtudnivágyóbb volt a legifjabb leány Afanázia, a ki a leírt szavakat érteni is
                  akarta, s leste Benyovszky ajkáról a magyarázatot. Hogy van abban a világban, a
                  honnan ő jött, virág, mely édes illatot ád, azt híják rózsának. (Nem láttak itt
                  olyat!) Van olyan délczeg állat, melynek a hátára nyerget tesznek, s az együtt
                  rohan a gazdájával a csatába, a neve paripa. (Nem jön olyan ide!) Vannak fák, a
                  miken tavaszszal virág terem, őszszel gyümölcs. (Csoda dolog az itt!) És a mezők,
                  melyeken mint a tenger hullámzik a kalász, és az a kalász aranyszínű magot ad, a
                  miből lágy kenyér lesz: a mi benne van a keresztények mindennapi miatyánkjában, és
                  a szőlő-vessző, mely a gerezdet érleli! Hát még azok a madarak, a melyek énekelni
                  tudnak! (Azt mind nem hallották itt soha.) Még csak egy kakast sem hallottak
                  kukorítani soha. A tyúkféle nem eszik se halat, se gombát. Ezek soha egy húsvéti
                  piros tojást sem láttak, hacsak a penguintól nem szedték el. - Annyit
                  megtudhattak, hogy abba a világba visszajuthatni, a hol ilyenek vannak: az lehet a
                  »szabadság!«</p>
               <p>De mit tehet ez a szó »szeretek,« pedig a latin nyelvtan ezt fogadta el első
                  konjugáczióúl »amo,« oroszúl »lyubim,« francziáúl »j’aime,« németűl »ich liebe!«
                  Ezt még a férjhez ment leányok is aligha tudhatták. - Ha a férj hazajön későre,
                  pálinkától részegen, kapadohánytól keserűen, játék-veszteségtől haragosan, a
                  feleségét végig veri, az asszony sír és tűr: ez az »amo - amas - amat?«</p>
               <p>Ezt pedig leginkább Afanázia szerette volna megtudni. Talán meg is tudta? Igen
                  szép gyermek volt. Anyjától örökölt finom svéd arcza, karcsú termete, minden
                  vonásában, szemei tekintetében visszatükröződő hű szíve - és hozzá orosz
                  szenvedélye. Kérdezősködései elmondaták Benyovszkyval életének változatos
                  viszontagságait, miket szenvedett. A szép leány szemei ki nem fogytak a könyekből
                  ezeknek hallatára.</p>
               <p>Ez volt az első leczke.</p>
               <p>Félbeszakítá az érzékenykedést a kormányzó bejövetele, a ki hosszúszárú pipájából
                  füstölve bejött, meghallgatni, hogyan oktatja az új instruktor a gyermekeit a
                  grammatikában. Fölöttébb meg volt vele elégedve; ilyenben ő nem részesűlt soha.
                  Mikor elfogyott az írásból a pensum, az ő pipája is fenékig kiégett.</p>
               <p>- Nagyon jól van fiacskám. Éppen így tanultam én is, a hogy te csinálod. Meg
                  vagyok veled elégedve, s adok neked ajándékba egy kutyafogatot szánkóstúl,
                  jemsikestűl, hogy ne járj a faluból fel a várba gyalog.</p>
               <p>Benyovszky vonakodott elfogadni az ajándékot. Tudta miért, de más okot
                  mondott.</p>
               <p>- Bocsáss meg, kegyelmes uram, de tudod jól, hogy a száműzöttnek nem szabad saját
                  vagyonnal bírni: még egy kutyával sem.</p>
               <p>- Csak te maradhass az eszedtől. Jobban tudom én azt, majd megizenem én az
                  államtanácsnak, hogy te milyen szépen megmentetted ő felségének egy hadihajóját, s
                  akkor irgalommal lesznek hozzád.</p>
               <p>Benyovszkynak nem maradt hátra más, mint megköszönni az ajándékot. Nilow úr még
                  ott hagyta őt a leányánál, a míg a szánkóját befogatta, s jól megfenyegeté a
                  jemsiket.</p>
               <p>- Úgy fogadj ám szót ennek az úrnak, hogy eltöröm a csontod, ha valami panasz lesz
                  rád.</p>
               <p>Benyovszky csörgős szánkóval került vissza a száműzöttek falujába. Bajtársai
                  csodával határos riadallal fogadták, de csakhamar elrontá az örömüket Pánow.</p>
               <p>- Ez jó Benyovszkynak, hogy a kormányzónál olyan benfentes lett; de annál rosszabb
                  nekünk. Most a mi vezérünk majd jól érzi magát a kormányzó rakott asztalánál, a
                  szép leányai körében s elfelejti mellette a mi nagy bajunkat.</p>
               <p>- Bajtárs attól ne tarts! viszonzá Benyovszky. Megesküdtem, hogy vezéretek leszek
                  a megszabadulásban. S nincs az az édes bor, nincs az a ragyogó asszonyszem, a
                  kiért elfelejtsem a mindennél édesebb, ragyogóbb szabadságot. S ha nem volt elég a
                  tegnapi esküm, megújítom újra.</p>
               <p>Erre aztán ismét leborúlt előtte valamennyi társa.</p>
               <p>Nyomban jött utána három szán csengősen a városból. Azokon ült a hetman, és két
                  előkelő kereskedő úr, Casarinow és Roszkurakow urak.</p>
               <p>Nem hivalkodás hozta őket ide, hanem komoly közügy.</p>
               <p>Minden ország jóllétének alapja a nevelésügy.</p>
               <p>Ez Bolsereczkóiban is így áll.</p>
               <p>A két notábelek arra szólíták fel a nemes számüzöttet, hogy állítson fel
                  Bolsereczkóiban, Kamcsatka fővárosában egy középiskolát (gymnáziumot),
                  nyelvészeti, földtani és számtani kathedrával. Azt természetesen mind ő maga fogja
                  tanítani. Az iskolaházat ők építtetik fel a polgárság adakozásaiból, olyan helyen,
                  a hol Benyovszkynak tetszik. Ezért adnak neki minden tanulótól öt rubelt
                  havonkint, s fél rubelt fűtésre, világításra, a háztartást ellátják bútorzattal, a
                  kamaráját élelmi szerekkel, s adnak neki egy embert, a ki főzni tud.</p>
               <p>Benyovszky hogy ne fogadta volna örömmel ez ajánlatot, hisz ez már magas rang
                  volt. Professzori állás! Csak arra kérte a derék polgárokat, hogy vegyék rá Nilow
                  urat, miszerint ő is járassa a gyermekeit ugyanezen felállítandó nyilvános
                  iskolába; különben nem vállalhatja el a tanítást, miután már a kormányzónál
                  lekötelezte magát, hogy a gyermekeit tanítani fogja. - Ebben a föltételben meg is
                  állapodtak.</p>
               <p>Mikor ezzel a nagyon komoly ügygyel rendbe jöttek, a hetman vidámabb indítványnyal
                  váltá azt fel.</p>
               <p>- Gyertek hozzám valamennyien ebédre! S ebéd után majd sakkozunk egyet.
                  Augusztovics Móricz nagyon szépen játszik. Még engem is megver.</p>
               <p>Ez a szó még magasabbra fokozta a két kereskedő úr nagyrabecsülését Augusztovics
                  Móricz iránt, ha még sakkozni is tud. Ez a világ legelső tudománya.</p>
               <p>- Háromszáz rubelbe megy a játszma. Ha megnyered, egy harmada a tied, kettőn mi
                  osztozunk: én és a korlátnok. Ha veszted, mi fizetjük egészen.</p>
               <p>A két kereskedő nagyon kapott ez ajánlaton: ők mestereknek tartották magukat ebben
                  a művészetben, s nem bírták elhinni, hogy egy ilyen simaképű ifjoncz, a ki csak
                  könyveket olvasott, meg hadakat vezérelt, még ilyen szakállas nagy embereket is
                  képes legyen a sakktáblán megverni.</p>
               <p>- Áll a fogadás, de legalább ötven játszmára! kiálta mohón Casarinow. - De csak
                  Augusztovics Móricz maga játszik. Mi pedig társaságba állhatunk, s a városból akár
                  melyik kalmár-társunk játszhatik ellene.</p>
               <p>Benyovszky azt kérte szerényen, hogy őt is felválthassa a hetman és a korlátnok.
                  Ráálltak nagy nehezen.</p>
               <p>Ehhez azonban már most a korlátnok beleegyezésére is szükségük volt. - Oda
                  szánkáztak hozzá.</p>
               <p>A korlátnok jól játszotta a szerepét. Eleinte kézzel lábbal tiltakozott, hogy ő a
                  pénzét koczkára nem teszi egy ilyen ismeretlen szeleburdi fiatal ember eszéért; de
                  végre mégis nagy nehezen ráállt. Ekkor aztán formaszerű szerződést kötöttek; azt
                  írásba foglalták, aláírták mindannyian és lepecsételték: archivumba tették.</p>
               <p>Olyan nevezetes esemény volt ez a sakktorna Kamcsatka fővárosában.</p>
               <p>Az ilyen nagy mozzanatot Kamcsatkában is lakoma szokta követni, melyre ötven
                  előkelő uraság lett meghíva; jelen volt rajta maga a kormányzó is, egész
                  családjával.</p>
               <p>Benyovszky már ekkor a társaságba bevett személy volt. Őt is oda ültették a hosszú
                  terített asztalhoz, még pedig Afanázia mellé; tehát kiváló díszhelyre. A lakoma
                  alatt szólt a zene. A szibériai zenekar sajátszerű: csupa fúvó-szerszám, tizenhat
                  nyírfa-kéregből készült hosszabb és rövidebb kürt, melyek mindegyike csak egy
                  hangot tud adni, zenésze akkor fúj bele, mikor a közepén álló karmester pálczája
                  int: valóságos eleven orgona, melynek minden sípjához egy emberi tüdő a fújtató.
                  (Hogy másforma zeneszerszámot nem ismertek Kamcsatkában, azt később majd
                  megtudjuk.)</p>
               <p>A lakomára majd táncz következett, hatalmas toppogó nemzeti, csoszogó svéd és
                  vágtató galopp. Benyovszky maga ebben részt nem vehetett, megrövidült lábszára
                  miatt. Afanáziát gyakran vitték tánczba, »sok kellemmel tánczolt,« írja róla
                  Benyovszky, de minden táncz után ő hozzá tért vissza.</p>
               <p>Benyovszky e mulatság közben is megemlékezett a bajtársairól, s kérte a
                  korlátnokot, hogy küldjön a számukra néhány palaczk pálinkát. A derék úr nagylelkű
                  akart lenni s meginvitálta a száműzötteket mind a bálba: - nem éppen be a
                  tánczterembe, a hová nekik belépni tiltják Nagy Péter czár törvényei, de egy
                  mellékszobába, a honnan láthatják a tánczot, s adatott nekik bőségesen enni,
                  inni.</p>
               <p>A kormányzóné is kitűntette ez alkalommal Benyovszkyt.</p>
               <p>Afanáziával az nap reggel is, este is sokat beszélt Benyovszky, de még az anyjával
                  nem. Ez különös szokás itten. Lehet, hogy mint száműzöttet nem tartották arra
                  minősítettnek, hogy a kegyelmes asszonynak be legyen mutatva. A kisasszonyra nézve
                  nem volt egyéb - szolgálatban álló - nyelvmesternél.</p>
               <p>Ennek az állapotnak azonban véget vetett Nilowné asszony, mert a midőn egy táncz
                  után Afanázia ismét Benyovszky oldalához csatlakozott, ő maga ment hozzá, s
                  megszólítá jó németséggel, a mely nyelven a leánya nem értett. Szavait különben is
                  súgva ejté:</p>
               <p>»Nekem úgy tetszik, hogy az ön tanítványa önhöz nagyon barátságos, kisérje jó
                  szemmel: én jámbor anya vagyok.«</p>
               <p>Buzdító nyilatkozat! mely Benyovszky szívét szorongással tölté el. Zavartan
                  hebegett rá valamit határtalan hódolatáról és tiszteletéről.</p>
               <p>Az öreg úr aligha nem órrontott valamit: a kormányzó.</p>
               <p>- Mi az? Mi az? mormogá, odalépve közzéjük. Miről fecsegtek itt? Mi bajod van,
                  asszony, ezzel a száműzöttel?</p>
               <p>Hanem hát az asszonyok Kamcsatkában is asszonyok.</p>
               <p>- Arról beszéltem Augusztovics Móriczczal, hogy nem tudná-e a leányomat még -
                  valami zenére is megtanítani?</p>
               <p>- Ahá! mondá az öreg úr, s nem volt rá kiváncsi, hogy miféle szerszám lehet az, a
                  mivel egy ember egymagában zenét csinálhat.</p>
               <p>Azonban mégis jónak látta éjfél után két órakor hazavinni a kaszinóbálból a
                  családját. Benyovszky hazáig kisérte Afanáziát, a ki útközben örömrepesve beszélte
                  el neki, hogy az atyja beleegyezett abba, hogy ők is feljárjanak a nyilvános
                  iskolába az ő előadásait hallgatni. Mennyire örül rajta, hogy őt
                  meglátogathatja.</p>
               <p>»Nem vagyok képes e bájos leányka kedves, szeretetreméltó lényét híven
                  leírni.«</p>
               <p>. . . . . . . . . . . . . . . . . . . . . . . . . . . . . . . . . . . . . . . . .
                  . . . . . . . . . . . . . . . . . . .</p>
               <p>Ime Afanázia szerelmének első sejtelemszerű hajnalhasadása. Benyovszky látja,
                  érzi, sejti azt jól.</p>
               <p>És ugyanezen a lapján naplójának e sorokat írja:</p>
               <p>»Szeretett nőmnek az arcza állt mindenütt előttem, ki azóta, hogy őt nem
                  láthattam, nagyon valószínűleg egy gyermeknek adott életet, s ez nem engedett soha
                  semmi örömöt élveznem.«</p>
               <p>Ez a néhány sor, ezen a napon felírva, s ama másik mellé téve, teljes világosságot
                  vet Benyovszky Móricznak egész lelkületére.</p>
               <p>A szerelmes szép leánykának szeretetreméltó lényét nem tudja leírni, hanem a
                  szeretett feleségnek arczát, az elhagyottét, azt mindig maga előtt látja.</p>
               <p>----------</p>
               <p>A napok összefolynak előttünk. Maga a szibériai napjárás is hozzájárúl ehhez;
                  deczember 8., 9., 10-én a tűzgolyó egyszer sem jön már fel az égre; a hold pedig
                  soha sem száll le, a nagy jéggömb, csak az óra mutatja, hogy reggel van. Az
                  emberek folyvást járnak-kelnek, dolgoznak, mulatnak: esznek, mikor megéheznek, s
                  alusznak, mikor elfáradtak, vagy mikor a pálinkától eláztak. A házakban folyvást
                  ég a tűzhelyen a fenyőhasáb, a szobákban a halzsirmécses. A bekecsét soha sem veti
                  le az ember, úgy fekszik le felöltözötten, különben megvenné a hideg.</p>
               <p>Benyovszky építteti az iskolaházat: gyorsan készűl az, itt minden ember ért az
                  ácsoláshoz. Azután megy leczkét adni a tanítványainak; mikor azzal elkészűl, ott
                  várja a sakkozó asztal; nagy hivatal! ezerekbe megy a tréfa, és a közben rendezi
                  az összeesküvést. Háromfelé kell az eszét megosztania.</p>
               <p>S hogy még jobban meg legyen nehezítve az ész munkája, meg lesz támadva a
                  szíve.</p>
               <p>A harmadik napon már megvallja neki Afanázia a szerelmét. Az anya is tudni látszik
                  róla.</p>
               <p>Már a második leczke után kiküldi Nilowné aszszony a gyermekeit a szobából s ott
                  marasztja Benyovszkyt, és aztán elkezd őszintéskedni. Elbeszéli neki saját sorsát.
                  Ő maga is egy Szibériába száműzött svéd ezredes leánya. Atyja protestáns volt, de
                  az anyja kitért az orthodox hitre: így mehetett ő nőűl Nilow úrhoz; (eretnek
                  leányt igaz orosznak elvenni nem szabad,) akkor még délczeg legény lehetett az
                  alezredes, most bizony már nagyon nekiadta magát az ivásnak s olyankor brutális,
                  házsártos. Egyébiránt a leányainak a férjei is éppen olyanok. (Azok nem is
                  kerűlnek Benyovszky szeme elé soha.) Most legjobban aggódik a legkedvesebb leánya,
                  Afanázia sorsán. Szegénykét az atyja valami kiállhatatlan ficzkóhoz akarja
                  erőszakolni: Kuzma a neve. Nagyon kéri Benyovszkyt, hogy nyerje meg Nilow úr
                  bizalmát s aztán verje le erről a szándékáról, mert különben ez a kedves gyermek
                  nagyon szerencsétlen fog lenni.</p>
               <p>Benyovszkynak nem is marad sok ideje azon gondolkozni, hogy miféle mód vezetne
                  legjobban Kuzma úr leánykérői szándoka meghiúsítására; mert másnap már kitör a
                  betegség válsága. Azé a nagy betegségé, a mi a szívet szokta megtámadni. A
                  franczia leczkénél hiányzik Afanázia. Azt mondják, beteg lett, ágyban fekszik. De
                  mégis óhajtana leczkét venni, nehogy a nővéreitől elmaradjon. Nilowné asszony
                  megengedi Benyovszkynak, hogy átmenjen Afanázia szobájába.</p>
               <p>De nem volt ott franczia nyelvről szó, mert az ártatlan szívű teremtés a maga
                  egyszerű nyelvén őszintén elmondá Benyovszkynak, hogy őt halálosan szereti, s
                  nélküle élni nem tud. Benyovszkynak e pillanatban a világ minden nyelve között
                  legszebben hangzónak tetszik az orosz. Mielőtt a leányka szerelmi vallomására
                  felelhetne, bejön Nilowné asszony s aztán át kell térni a franczia betűk
                  kiejtésének magyarázatára, s a szívhangok helyett az orrhangokat tanítani.</p>
               <p>Akkor aztán ezzel az átnyilazott szívvel futhat az összeesküvők vezére, hogy az új
                  társakkal találkozzék s beszéljen velük titkokról, a mik halálveszedelemmel
                  terhesek.</p>
               <p>Különös világot vet erre az egész összeesküvésre a hozzájáruló férfiak egyénisége.
                  Ezek közűl a legtöbb nem is száműzött. Kuzneczow Döme, szabadkereskedő, Kumin
                  Afanáz, kozák-százados, Szibaew János, (egyike a legelhatározottabb jellemeknek,)
                  vadász-százados, Alexis, protopópa-esperes, Csurin János, a Szent-Péter és Pál
                  hajó kapitányának az öcscse, Popow Levonti, vadász-kapitány, Wokow János, vadász,
                  ezek mind szabad emberek: az előkelő társaság tagjai, még pap is van köztük. És
                  ezek mégis készek összeforradni azzal a társasággal, melynek czélja egy hajót
                  elfoglalni, s jégtengeren, ismeretlen oczeánon keresztűl kitörni a világba. Minő
                  elátkozott tartománynak kell annak lenni, a melyben még a szabad ember is
                  fogolynak tartja magát, s gyűlöli a hazáját! - Az új társak között csak hét
                  száműzött van, azokból több, hajdan magas rangot viselt úr; Gurczinin Endre,
                  Erzsébet czárnő kamarása, Meder Magnus, admiralitási tiszt, Lobanow Gergely,
                  gyalogsági ezredes, Szrebernikow Miklós, testőrezredi százados, Zadszkoi Heraclius
                  herczeg, a ki már tizennyolcz év óta sanyarog e helyen, egy lengyel sztaroszta,
                  Bielszky Kázmér, s végűl Biaczinin Endre, a kinek semmi czíme nincs.</p>
               <p>És mindezen hajdan méltóságos urak készek voltak arra, hogy mint közönséges
                  hajóslegények alárendeljék magukat egy most közéjük vetődött fiatal
                  jövevénynek.</p>
               <p>Többet egyelőre nem tudhattak az új tagok, csak annyit: tengeren át megszökés a
                  végczél.</p>
               <p>De hogy mi úton, minő eszközökkel szabaduljanak ki innen? hogyan tegyenek szert
                  egy hajóra? hogy szereljék azt fel minden szükségessel? s végűl, hogy lopják ki
                  azt innen a Bolscha-folyam jegén keresztűl? ez Benyovszky titka volt.</p>
               <p>Abban egyeztek meg Chrustiewvel, hogy a részleteket csupán a nyolcztagú
                  bizottsággal fogják megismertetni, a külső tagok az utolsó végrehajtási napig ne
                  tudják azokat meg, nehogy valaki elárulja, vagy kifecsegje.</p>
               <p>Az új tagokkal is letétették a hűségi esküt, mindegyik aláírta az élethalál
                  szerződést. Még azonfelűl a templomba is elvitték őket, a hol meggyóntak s a
                  protopópa kezéből felvették a szentséget. Benyovszky ismerte a maga oroszait, a
                  kiknek a kedélyén uralkodik a vallásos hitbuzgalom.</p>
               <p>Visszatérett megülték e nevezetes nap áldomásünnepét a maguk gyülekezeti
                  bódéjában. És a mi legnevezetesebb, még a kormányzó maga is megjelent a
                  lakomájukon egész családjával. Ott volt a hetman is, meg a korlátnok és számos
                  gazdag kalmár.</p>
               <p>Az ünnepélynek elég jó törvényes czíme volt: az új iskola alapkő letétele - azaz,
                  hogy alapdúcz leverése.</p>
               <p>Az ünnepélyen Nilow apó teljesen leitta magát, annyira meghasználtak neki a drága
                  italok, hogy széles jó kedvében Benyovszkyt kinevezte az összes száműzöttek
                  legidősebbjének, s meghagyta a korlátnoknak, hogy ezt a kinevezést protokollumba
                     iktassa.
               </p>
               <p>Afanázia nem volt már beteg. Ott ülhetett Benyovszky oldalán, s merenghetett annak
                  az arczán, a míg szerelmese a gazdag kalmárokkal sakkozott nagy pénzben, egyiket a
                  másik után legyőzve sorban. Ezen az estén hétezer rubelt nyert a kalmároktól,
                  abból ötezeret a hetmannak és korlátnoknak, kétezeret az összeesküvőknek, - aztán
                  meg egy szerető gyémántszívet. - Hát azt kinek?</p>
               
            </div>
            <div type="chapter">
               <head>HETEDIK FEJEZET. NEMES MULATSÁG.</head>
               <p>Egyszerre félbeszakította az egész heti rendet az a felizgató hír, hogy
                  jegesmedvék vannak a vidéken.</p>
               <p>A jegesmedve nem mindennapi vad Kamcsatka félszigetén. Az ide leginkább az
                  amerikai szárazföldről vetődik, az úszójéggel.</p>
               <p>Hatalmas egy állat! A jégsivatag oroszlánja. Nyolcz, kilencz láb magasra megnő;
                  mikor feláll a talpára, az ember törpének tűnik fel mellette. Ha ez a tizenkét
                  mázsát nyomó hústömeg ráveti magát a »lelkes állatra,« a puszta terhével képes azt
                  megölni. Hát még azok a hatalmas fogak, azok a hosszú karok, a vastag mancsokkal,
                  az éles körmökkel!</p>
               <p>És mégis az a legnagyobb gyönyörűsége az embernek: ő reá vadászni.</p>
               <p>A jegesmedvének nincsen téli álma, mint a szárazföldi maczkónak. Emennek nagy oka
                  van a telet átaludni. Nincs se zab, se kukoricza, a nyáron elmulasztotta a
                  takarékoskodást; de a jegesmedvének az éléskamarája mindig telve. Ő halászattal
                  foglalkozik, kitűnő úszó, jó búvár, elfogja a halat a víz alatt, ráles a rozmárra,
                  mikor az a jég közűl kidugja a fejét, s kirántja hirtelen átnyalábolva, az
                  oroszlánfókától sem ijed meg. Ha megindúl a nagy jégmező alatta, a keleti széltől
                  elszakítva, hagyja magát vitetni az ázsiai partokig, míg észreveszi, hogy
                  elfogyott alatta a tenger, s nincsenek többé rozsomákok. Akkor aztán más
                  keresetmódhoz kezd. Az irámszarvasokra vadászik. Nyáron nem bántja őket, mikor
                  elég halat foghat. Ezeket ismeri az amerikai erdőkből. Csakhogy itt az irámokat
                  megint valami két lábú állat őrzi, a ki hosszú dárdát hord a kezében s tüzes
                  csőből ólmot köpköd. Ez rá nézve nagyon kellemetlen.</p>
               <p>A fehér medve ekkor a nőstényét elhelyezi egy hóbarlangban: az ott szoptatja,
                  neveli, fésülgeti az új nemzedéket, az apa elmegy élelmet keresni. Elvetődik a
                  falvak közelébe, az irámszarvasok karámjaihoz, a rárohanó kutyák közűl
                  kettőt-hármat leüt: az is jó pecsenye, a kamcsadálok nyilaira nem sokat hederít, s
                  ha nagyon megharagítják, az embert is megeszi.</p>
               <p>Ezért a megjelenése mindig szenzácziós esemény a félszigeten. A mint híre
                  futamodik, hogy fehér medvéket láttak a Kamcsatka folyó partján, egyszerre
                  megszűnik minden más egyéb iránt az érdekeltség. Benyovszkyban is felpezsdűl a
                  veszélyes mulatság hevélye: abba hagy franczia leczke-adást, sakkjátékot és
                  összeesküvést, s megy a vadászokkal jegesmedvét ölni.</p>
               <p>A kormányzótól kapnak négy napi szabadságot.</p>
               <p>Benyovszky búcsút vesz Nilowéktól, Afanáziától. Azok most is gyöngéden
                  gondoskodnak róla, búcsúzáskor fehérnemükkel ajándékozzák meg. Ritka kincs
                  Szibériában! - Nem is lehet megérteni, mi létjoga van itt a vászonöltözetnek?</p>
               <p>Deczember 12-én vonulnak ki tizenhatan, nyolcz nagy szánkón, melyek mindegyike elé
                  öt kutya van fogva. Visznek magukkal puskát, kelevészt, fejszét. A befagyott
                  Kamcsatka-folyó jegén sikamlanak végig a szánok: délig huszonnyolcz versztet
                  haladnak. Akkor a kutyák vidám csaholása jelenti előre, hogy emberlakta helyhez
                  közelednek. A folyam parton van egy falu: Csekavka. A kutyák tudják már, hol kell
                  nekik megállni: a tojón (falusi bíró) kunyhója előtt.</p>
               <p>A tojón kamcsadál bennszülött, az egész falu az őslakók tanyája. Vajjon mind Ádám
                  és Éva ivadékai ezek? Sem, Chám és Jáfet közűl melyik vállalja el az ősapaságot? -
                  Törpe tömzsi termet, erőtlen izmokkal, lecsüggő mell és has, lapos arcz, pisze
                  orr, bennülő apró szemek, széles száj, rendetlen arczvonások, lószőrhöz hasonló
                  haj, szakálltalan pofa; a nőt csak az elől összefont haj különbözteti meg a
                  férfitól. S ez arczot elékteleníti még jobban a nemmozsdás megrögzött szokása; a
                  hogy a markával merítve megitta a fóka vérét, azon módon száradt rá a pofájára a
                  maradványa. - Kunyhója tengeri tehénfóka bőrével van fedve, ugyanannak a húsát
                  eszi felfüstölve egész télen át, nyáron gazdagabb az étlap: van gyík, gomba,
                  csigabiga, földi giliszta elég. Csak a madárhúst nem eszi meg: attól iszonyodik. A
                  penguinok, albatrosok, jégmadarak odaszállnak csoportostúl a kunyhójára, hozzájuk
                  nem nyúl. - Tart három istent is, az egyik a föld: az »Etugen,« a másik a levegő:
                  a »Padzsár,« a harmadik a tűz: az »Ut.« A két első nem kér áldozatot; de a
                  harmadikat táplálni kell. A kunyhóban folyvást ég a tűz, a mit ráraknak: tengeri
                  fókacsont, halzsirba mártva. Micsoda illat lehet abban a hajlékban! - Nagy oka van
                  a kamcsadálnak a tüzet istennek tartani, a félsziget tele van tűzokádó hegyekkel,
                  melyek közűl hol az egyik, hol a másik ömleszti alá a láváját.</p>
               <p>Ilyen szeretetreméltó kunyhó fogadta Benyovszkyt és társait. A tojón megvendégelte
                  valamennyit tengeri kutya-hússal, s a közben elrebegte előttük, kevés szavú
                  kamcsadál nyelvén, hogy milyen alkalmatlan vendégek ezek a jegesmedve urak. El is
                  vezette a vadász urakat a tanyájukig.</p>
               <p>Magas sziklaoldalból egy patak omlik alá a Kamcsatkába. Ez nem tud befagyni soha,
                  a föld melege megtartja a fagyponton fölűl, úgy hogy az ott a jég közepett még
                  medenczét is képez. Ebben a nagy úszóiskolában lubiczkolt három óriási medve. Az ő
                  konstitucziójuk megkivánja a három fokú vízben való fürdést.</p>
               <p>A vadászokkal jött kutyák csaholására kiugráltak a medvék a jégmedenczéből.</p>
               <p>A tojón egyszerre halálfia lett ijedtében.</p>
               <p>- No fiacskám, most aztán szaladjatok; ezek mindnyájatokat megesznek!</p>
               <p>S maga mindjárt jó példát adott; eliszánkodott sebtén a hóczipőivel vissza a
                  faluba.</p>
               <p>Benyovszky és társai azonban bátran szembe mentek a fenevadakkal, s midőn
                  puskalövésnyire értek hozzájuk, mind valamennyien rájuk sütötték a puskáikat.</p>
               <p>Mind a három medve megsebesült; de egy két golyót még ez a szörnyalak fel sem
                  vesz. Ellenben mikor meglátja a piros vérét a szép fehér bundáján végig csorogni:
                  akkor dühbe jön; feláll a két hátulsó lábára s a rekedt kutya hangjához hasonló
                  ordítással rohan a megtámadóra, nagy lilaszínű torkát szélesen eltátva.</p>
               <p>Benyovszky társai már be voltak gyakorolva az ilyen medve-vadászatba. A bal
                  kezében fogja a vadász a fejszét, a jobbjában a kelevészt, a bal karjára hasábfák
                  vannak kötve, hogy a medve keresztűl ne haraphassa. Az ugyan szörnyeteg egy
                  rémállat, de ha hárman-négyen körülfogják: addig szurkálják, addig püfölik
                  agyba-föbe, míg leesik a lábáról. Sokáig eltartott a viaskodás, de végre is mind a
                  három medve az abroszra kerűlt s emberben nem esett kár.</p>
               <p>Az elejtett vadakat felemelték a szánkókra s maguk is segítettek azokat tolni.
                  Fele úton találkoztak a kamcsadál gazdáikkal. Azok nagy bölcsen végig várták a
                  tusakodást, s csak azután jöttek puzdrával, tegezzel, a vadászok segítségére,
                  mikor már azok elvégezték a dolgukat.</p>
               <p>Volt aztán nagy diadaléneklés! A kamcsadálok hozzáláttak az elejtett vadak
                  lenyúzásához, s megalkudtak azoknak a bundáira; cserében huszonhat nyestbőrt és a
                  húsáért nyolcz rókaprémet kinálva. A mi elég szép pénz.</p>
               <p>Az első vadász-siker annyira felbuzdítá a társaságot, hogy az új holdfeljövetelnél
                  ismét neki indultak medvéket cserkészni. Ezúttal még nagyobb volt a szerencséjük:
                  öt medvére bukkantak.</p>
               <p>A nagy szerencse azonban nagy veszedelemmel is járt: most már minden medvével
                  szemben csak három vadász állt; s az ötödik medve, az egy koloszszus volt, a ki
                  négy embernek is megfelelt. Ez lehetett tán a medve-nemzetség pátriárkája. A
                  puskázásnál ezt vették legtöbben czélba; de annak a vastag szalonnájában mind
                  elveszett a golyóbis; olyannak vette az azt, mint a kulláncscsípést. Ordítva
                  rohant két lábon neki Benyovszkynak. - De a hű Sibaew hirtelen eléje ugrott, bal
                  karját maga elé tartva, s gyorsan beledöfte a lándzsáját a hatalmas vad bal
                  lapoczkájába, míg Wokow a szügyébe rontotta a magáét. A hatalmas vad állat azonban
                  a két rettentő mancsával, mint a pozdorját, törte össze a dárdanyeleket, s egy
                  percz alatt maga alá gázolta Sibaewet. E pillanatban elszántan odaveté magát a
                  dühös fenevadra Chrustiew s fejszéjével egy hatalmas csapást adott az orrára. Ez a
                  medvének a legérzékenyebb része. A fejét hiába püfölik, az olyan, mint a szikla,
                  hanem ha az orrára ütnek, akkor egyszerre eltakarja a két mancsával az ábrázatját.
                  Ezt a mozdulatát felhasználva aztán Benyovszky úgy döfte belé két kézre fogott
                  lándzsáját, hogy a nagy idomtalan állat szívén találva, egyszerre
                  hanyattzuhant.</p>
               <p>Sibaewet felszedték a hóból a társai. Csinos sebet kapott a vállán a medve
                  körmétől. Azt hirtelen betömték hóval, s hogy az ilyesmit ezek az emberek már
                  számba sem veszik, azt bizonyítja az, hogy néhány nap múlva már ismét ott találjuk
                  őt az összeesküvők tanácskozásaiban.</p>
               <p>Az alatt a másik négy medvével is elkészültek a bajtársak.</p>
               <p>Ezeket már aztán nem pocsékolták el. Abban állapodtak meg, hogy a medve-óriásnak a
                  bundáját a kormányzónak ajándékozzák, a többiekét megtartják a maguk kényelmére. A
                  medvehúst besózták, a medvezsírt tömlőbe rakták; a fain medvetalpakat ott rögtön
                  megsütötték s elfogyaszták: - az inyencz lakoma; a máját azonban a kutyáknak
                  adták, annak az élvezetétől az ember bőre viszketeget kap és meghámlik.</p>
               <p>Így tértek aztán vissza, erősen megrakott szánjaikkal nagy diadal között.</p>
               <p>A kormányzó előtt nagyon fel lett csapva Benyovszkynak a becsülete a pompás
                  medve-bunda ajándéka által.</p>
               <p>----------</p>
               <p>- Tanítsa ön a leányomat zenére, mondá egy napon Nilowné Benyovszkynak.</p>
               <p>- Miféle hangszer kapható itt? Nem látok itt mást, mint fúvószerszámokat és
                  csengős dobot.</p>
               <p>- Nekem beszélt az anyám valamikor a hárfáról. Ő játszott azon otthon,
                  Svédországban. Az nagyon szép lehet.</p>
               <p>- Megpróbálok egyet csinálni.</p>
               <p>Benyovszky minden hangszerek között éppen csak ehhez az egyhez értett. Csak azt
                  kellett még kitalálnia, hogyan kell egy hárfát elkészíteni?</p>
               <p>Az összeesküvők erre is jók voltak. Ha főnökük azt parancsolá, hogy készítsenek el
                  egy hárfát, elkészítették a hárfát. - Benyovszky lerajzolta nekik, hogy milyen
                  annak az ábrázatja, - Pánow megcsinálta a rámáját; Chrustiew készített hozzá
                  húrokat irámszarvas- és kutyabelekből. Benyovszky látta azt egyszer
                  Németországban, hogyan készítik s megtanítá rá a vezértársát, hogyan kell a
                  beleket beáztatni, tompa késsel a külső belső bőrt róluk lekaparni, hamúzsírral
                  ledörzsölni, rámára kifeszíteni, aztán félszárazon a quinthúrokhoz kevesebbet, a
                  quarthúrokhoz annál többet egymásba sodorni, végűl élesmosó fűvel lecsiszolni és
                  beolajozni; míg kitelt belőlük mind az öt oktáva. Ez alatt Stefánow a
                  lakatosmesterséghez fogott: elkészíté a felhangoló hárfacsavarokat s addig
                  egyengették, találgatták, míg szerencsésen nyélbe ütötték a Dávid-hárfát.</p>
               <p>Biz az nem volt valami tökéletes instrumentum; de csoda volt az mégis
                  Kamcsatkában, a hol pengetyűs hangorát soha sem láttak (ide még a balalajka sem
                  hatolt el) és kincs volt Afanáziára nézve, a ki egész nap nem akart a zeneszerétől
                  megválni, a mint Benyovszky beleoktatta, hogy miként kell azt pengetni.</p>
               <p>Az orosznak jellemvonása az, hogy a zenét úgy szereti: még a rettegett »külön
                  osztályba« bezárt foglyok is becsempészik börtönükbe a balalajkát. Ez azonban csak
                  férfiaknak való szerszám, s nem olyan eszményi hangszer, mint a hárfa.</p>
               <p>A míg ez az idylli foglalkozás tartott, az összeesküvés munkája is szépen haladt
                  előre.</p>
               <p>Benyovszky mindjárt a naplója elején említ egy Csulosnikow nevű kereskedőt, a ki
                  gazdag ember lehetett, mert saját hajója volt. Ez felkereste őt Chrustiew lakában,
                  s felszólítá, hogy ő vele külön, a saját koczkájára játszszék sakkot, játszmáját
                  kétszáz rubelben. Benyovszky megtette neki ezt a barátságot, s ha a kalmárnak csak
                  az a baja volt, hogy nem tud hová lenni a pénzétől, segített rajta: sok pénzét
                  elnyerte. - Ezért aztán Csulosnikow méltán haragudott rá.</p>
               <p>Volt azonban Csulosnikownak annál sokkal nagyobb baja. A múlt augusztus hóban
                  elindult Ochoczkból a százötven tonnás hajójával, vadászokat szedve fel, hogy majd
                  azokat az aleuti szigetekre viszi tengeri vidrát vadászni, a vadászzsákmányt, a
                  drága vidrabőröket ily módon mindjárt első kézből jó olcsón megvásárolhatja. Nagy
                  nyereség igérkezett belőle. - Hanem aztán, mikor a tengeren volt, akkor jött rá
                  arra a tapasztalatra, hogy az ő huszonnyolcz vadásza semmit sem ért a hajós
                  mesterséghez: ő maga pedig a kormányozáshoz. Azt gondolta, hogy megy az magától.
                  Ebből aztán az lett, hogy a szél nem az aleuti szigetekre vitte, hanem kidobta
                  valahol a hajóját a kamcsatkai partra, az ott maradt a jég között, erősen
                  megázmálva (havarié). A vadászok, a mint szilárd talajt éreztek a lábuk alatt,
                  kiugráltak a hajóból s szétszaladtak. Csulosnikow pedig nem akarta a százötven
                  tonnását veszendőbe hagyni, s rászorította az embereit, hogy az ő hajóját
                  tatarozzák ki, s aztán vontassák be a Bolsa kikötőbe. Azoknak pedig ehhez se
                  kedvük, se tudományuk nem volt. Csulosnikow katonai karhatalmat kért ellenük a
                  kormányzótól. Ez aztán végkép elkeserítette a jámbor vadászokat. Összebeszéltek,
                  hogy helyreállítják hát a hajót, ki is szabadítják a jég közűl; hanem akkor aztán
                  kilökik belőle Csulosnikow uramat: elfoglalják a maguk számára s elvitorláznak
                  vele a szigetvilágba. Laknak ott már többen is, a kik ilyen módon javították meg a
                  sorsukat.</p>
               <p>Ez a szökési terv jutott Szibaew fülébe. A vadászok ő tőle kértek tanácsot.</p>
               <p>- Jaj, barátim, mondá nekik Szibaew, ti megint nem fogtok menni semmire azzal a
                  hajóval; hisz azt sem tudjátok, hogy melyik vitorla mire való. Hanem van itt egy
                  úr, a ki hajóskapitány volt, a Szent-Péter-Pált is az szabadította meg a nagy
                  viharból: azt igyekezzetek a magatok részére megnyerni.</p>
               <p>A vadászok könyörögtek neki, hogy beszéljen hát az ő nevükben azzal az úrral.</p>
               <p>Szibaew a nyolczas tanács előtt elmondta, a mit megtudott. Ez a Szibaew volt a
                  leglelkesebb híve az összeesküvésnek, a ki mindig csak a czélt látta maga előtt;
                  soha sem a veszélyt, mely útjában áll. Pánow is azok közé tartozott, a kik könnyen
                  fellobbannak. Huszonnyolcz derék, fegyveres bajtársat nyerni, kecsegtető volt.</p>
               <p>A legifjabb, a vezér tartotta meg a hideg vérét.</p>
               <p>- Vigyázni kell urak. Már engem egyszer elárultak, mikor szerencsétlen emberek
                  megszabadításában serénykedtem. Ez a bűnöm hozott ide. Ha a huszonnyolcz között
                  egy áruló akad, mindnyájan az ólombányákba kerülünk. Mi ne válaszoljunk a vadászok
                  ajánlatára semmit, hanem Sibaew tartsa fenn az érintkezést velük, s buzdítsa őket
                  abban a szándékukban, hogy Kamcsatkát elhagyják. Mi az alatt rendezzük úgy a
                  magunk dolgát, hogy a kivitelnél egyszerre csatlakozhassunk hozzájuk.</p>
               <p>Ezzel a nyilatkozattal lett Szibaew elbocsátva Csulosnikow hajós-népéhez.</p>
               <p>Másnap reggel már ott volt két főfő embere a vadászoknak Benyovszkynál, Szibaewtől
                  vezetve. Lapin, a ki a hajót kormányozta és Parencsin, a hajóács. - Odavetették
                  magukat a lábaihoz, s könyörögtek neki, hogy segítsen a megszabadulásukban.
                  Megesküdtek, hogy hívei lesznek s követik világtalan világig. Készek fölvenni az
                  úr vacsoráját is esküjök megpecsételésére.</p>
               <p>Benyovszky azzal bocsátá el a két embert, hogyha a társaikat is rábírják a kemény
                  eskü letételére, akkor majd beszél velük: akkor jöjjenek oda hozzá.</p>
               <p>Ezeknek az eltávozása után rögtön közölte Benyovszky a nyolczas-tanácscsal az
                  eddigi eredményt. Nagyon megvoltak vele elégedve. Az egész tervet csak ők nyolczan
                  tudták: a többi társaknak csak annyi lett megmondva, hogy mindnyájuk lássa el
                  magát a vadász-puskája mellé még két pisztolylyal, karddal és kelevézzel, s hatvan
                  töltényt készítsen titokban.</p>
               <p>Ez alatt elkészült a hárfa is, meg az iskolaház is.</p>
               <p>Az utóbbiban Benyovszky elfoglalta a kathedráját s kapott 23 tanítványt: azok
                  között két felnőtt férfiút, a kik számtant szándékoztak tőle tanulni. Volt tehát
                  már foglalkozása elég. - S hogy még több legyen, a korlátnok azzal a feladattal
                  tisztelte meg, hogy készítse el a számára a kurili és aleuti szigeteknek,
                  úgyszintén a kamcsatkai partoknak a kisebbített térképét. Nehéz feladat volt ez,
                  de Benyovszky hévvel kapott rajta. Ezáltal szabadságot nyert a kormányzóság egész
                  levéltárát felkutathatni, s minden útleírást, hajós-naplót átfürkészni, a
                  melyekből kiészlelheté, hogy menekülése esetére, mely irányban haladjon? Azon
                  iratok között voltak Spanberg, Behring és Csirnikow úti naplói.</p>
               <p>Ha a hasznos munka pihent, felváltotta azt a hasznos játék. Nap napra folyt a
                  sakkozás. Benyovszky egyre győzött; szaporította vele az összeesküvők pénztárát.
                  Már híre járt, hogy pénzes ember. Egy fiatal katonatiszt, Niron úr, helyőrségi
                  hadnagy, nem átallt a száműzöttől 500 rubelt kérni kölcsön. Akkor nevezték ki
                  nisney-osztrogi kormányzóvá: kellett neki a pénz a felszereléséhez. Benyovszky
                  nagylelkű volt a kölcsönt megadni, csak azt követelte a tiszt úrtól
                  becsületszavára, hogy a szerencsétlen száműzöttekkel, a kik keze alá kerülnek,
                  emberségesen fog bánni. Bajtársai ugyan patvarkodtak vele, hogy minek dobálja ki
                  így tele marokkal az »ő« pénzüket; de Benyovszky megnyugtatá őket, hogy még maradt
                  öt ezer rubel a pénztárában. Később aztán az is bebizonyúlt, hogy Benyovszky igen
                  jól helyezte el azt a kölcsön adott pénzt; a nisney-osztrogi kormányzótiszt
                  barátsága nagy bajt hárított el az összeesküvők fejéről.</p>
               <p>Nagyon jó elővigyázat volt Benyovszkytól, nem tárni ki az egész tervét minden
                  hozzászegődő ember előtt. Már másnap elárulta valaki. Még pedig nemis a vadászok
                  egyike, hanem az esküt letett összeesküvő társ: Biaczinin.</p>
               <p>Deczember 21-én reggel, mikor Chrustiew hajlékában ülve, javában czirkalmozta az
                  aleuti szigetek mappáját, beront hozzá Csulosnikow kalmár. Ezúttal nem sakkozni
                  jött, hanem czivakodni.</p>
               <p>- Micsoda csunyaság ez? Te az én hajósnépemet fellázítod ellenem?</p>
               <p>Benyovszky nem jött zavarba.</p>
               <p>- Mit fecsegsz itt nekem a te hajósnépedről? Délelőtt van nálad, vagy délután?</p>
               <p>- De majd mindjárt »jó éjszakát« lesz neked! Fellázítottad a hajósokat!</p>
               <p>- Eb látta a hajósaidat! Én hozzám ácsok jöttek. Házat akarok építtetni magamnak:
                  arra kötöttem velük.</p>
               <p>- Azok az én hajósaim.</p>
               <p>- No hát elég szégyen gyalázat tőled, hogy a hajósnépedet éhen hagyod veszni: nem
                  adsz nekik fizetést, s most még szegényektől azt is el akarod vonni, hogy
                  tisztességes munka útján szerezzék be a harapni valót. Hát lopni menjenek?</p>
               <p>- Hát mondd meg, kik voltak, hogy híják őket?</p>
               <p>- Ebkérdi Pál. Keresdhanemtudod Péter. Kopód vagyok én neked?</p>
               <p>- Ha meg nem mondod, kik voltak nálad, feladlak a kormányzónak, becsukatlak a
                  dutyiba.</p>
               <p>Benyovszkyt ez a fenyegetés sem rettenté meg.</p>
               <p>- No hát menjünk együtt a kormányzóhoz. Azt gondolod félek a te
                  szószátyárkodásodtól? Majd bekötöm én ott a te koszorúdat! Majd elmondom, hogy
                  micsoda embertelenűl bánsz a szegény hajósnépeddel, s még nem engeded nekik, hogy
                  munkát keressenek. Menjünk hát együtt a kormányzóhoz.</p>
               <p>- De vélem bizony nem jöszsz együtt az utczán.</p>
               <p>- Miért nem?</p>
               <p>- Mert én úr vagyok, te pedig csak egy riha száműzött.</p>
               <p>- Rongy vagy, a kihez a csizmámat sem törülöm.</p>
               <p>Erre a nagy lármára a bajtársak is összefutottak. Chrustiew, Pánow, Szibáew: s
                  mind beleavatkoztak a vitába. Hárman négyen kiabáltak egyszerre.</p>
               <p>- Azért haragszol, hogy a pénzedet elnyerték a sakkon!</p>
               <p>- Az nem a kutyák gondja.</p>
               <p>- Minek ültél le sakkozni egy száműzöttel?</p>
               <p>- A kutyának is dobnak konczot.</p>
               <p>- Hát ki a te kutyád?</p>
               <p>- No no! Te kanalas gém! Jusson eszedbe, hogy Nagy-Péter czár ukáza mit szab ki:
                  »ha egy száműzött fel meri emelni a kezét egy szabad polgárra!«</p>
               <p>- De a lábát nem tiltja meg rá felemelni!</p>
               <p>S azzal úgy össze-vissza rugdalták Csulosnikow urat, hogy az örült, mikor odakinn
                  heverhetett a hóban.</p>
               <p>Hanem Benyovszky még akkor is egész illedelemmel meguramozta az ajtón
                  kirúgottat.</p>
               <p>Csulosnikow nem szaladt egyenesen a kormányzóhoz, elébb neki indult Benyovszky
                  ellen tanúkat, bizonyítékokat keresni, hogy aztán teljes erővel elnyomhassa. Hanem
                  Benyovszkynak több esze volt. Ő egyenesen sietett fel a várba Nilowékhoz. Ott már
                  szabad bejárata volt, mint tanítónak, mint kedves vendégnek. Első dolga volt az
                  asszonyoknak elpanaszolni azt a nagy méltatlanságot, a mit rajta elkövetett az a
                  gonosz Csulosnikow. - Nilowné asszony rögtön berontott a férjéhez s elmondta neki
                  a felháborító sérelmet, erre az öreg úr olyan tűzbe jött, hogy rögtön küldte az
                  ordinánczot, keresse fel azt a Csulosnikowot és hozza ide a szeme elé.</p>
               <p>A mint az belépett hozzá, szóhoz sem hagyta jönni: lehordta kegyetlenűl.</p>
               <p>- Ki vagy te? Mi vagy te? Ki teremtett tégedet? Te vagy-e a kamcsatkai kormányzó s
                  te vagy-e a bolsereczki hetman? Hogy a mi dolgunkba avatkozol! - Ribancz
                  nyúlbőrszedő vagy! - Fogd be a szádat! Felelj! Összetöretted a hajódat úgy-e? Ha
                  nyúl vagy, ne menj a vízre. - Büntetést érdemelnél, a miért egy hajóját ő
                  felségének elpusztítottad. S most még a hajósnépednek sem akarsz se enni adni, se
                  munkát keresni! Mikor azok ennek a derék úrnak, a kit én a száműzöttek vénjévé
                  neveztem ki, (ott van a protokollumban) házat akarnak építeni. Nekem ezt a derék
                  embert többet meg ne bántsd, mert rögtön becsukatlak. - Most pedig takarodj a
                  korlátnokhoz. A hadnagy úr odáig kisér. Én parancsolom, hogy a hajósnépedet fel
                  kell oldani a veled kötött szerződése alól: szegődhessenek más hajóra. Takarodj
                  előlem.</p>
               <p>Csulosnikownak csak elállt a szeme szája. Ezt ő nem így tervezte. Benyovszky ez
                  alatt csak úgy mosolygott rá.</p>
               <p>Ennek az embernek ördöge van.</p>
               <p>Csulosnikow csak úgy fújtatott a dühtől, mikor elhagyta a kormányzó lakását. A
                  szemei forogtak, mikor hátra-hátra fordította a fejét, eltávoztában.</p>
               <p>Benyovszky azután átment a hölgyek szobájába, megköszönni Nilownénak a hatályos
                  közbenjárást. Ezúttal nem volt ideje hárfa-leczkéket adni, sietnie kellett a
                  térkép elkészítésével.</p>
               <p>Búcsúvételekor Afanázia észrevette, hogy Benyovszkynak csak amolyan egyszerű
                  támaszkodni való pálczája van, fenyőfából. Ez egy ütésre eltörik. Látta az
                  ablakból, hogy hányta vissza a hátraforgatott fejét a feldühödött Csulosnikow s
                  addig unszolta Benyovszkyt, míg ráerőltetett egyet az apjának a botjai közűl: egy
                  jó görcsös borókafa-pálczát, a minek a bunkójába ólom volt öntve.</p>
               <p>S Benyovszky bizonyára e gyöngéd gondoskodásnak köszönheté ezúttal, hogy életben
                  megmaradt, mert a mint hazafelé ballagott: a városon kívül egyszerre csak
                  előugrosnak egy kerítés mögűl a ráleső Csulosnikow, meg az öcscse, fustélyokkal és
                  késekkel felfegyverkezve, s nagy káromkodással rárohannak kétfelől.</p>
               <p>Se távol, se közel semmi emberi lény, a ki a megtámadottnak segítségére jöhetne. A
                  sűrű ködben nem látni húsz lépésnyire.</p>
               <p>Benyovszky egy raktárnak vetette a hátát s egyetlen fegyverével, az Afanáziától
                  kapott bottal hatalmasan védte magát. Bal karjával feltartá az ellene irányzott
                  ütéseket; de jobbjával visszaadogatta azokat. Egy ütése úgy találta Csulosnikow
                  öcscsét a feje lágyán, hogy az rögtön felbukott eszméletlenűl. Akkor aztán ő lett
                  a támadó: rárohant Csulosnikowra, összetörte rajta a botját, végre ököllel kezdte
                  őt eldögönyözni, míg az vért hányva, könyörgött az életeért.</p>
               <p>Megkegyelmezett az orgyilkosnak, lehordta; - de mégis megigérte neki, hogy nem
                  fogja e gyalázatos merényletét a kormányzónak feljelenteni.</p>
               <p>Azzal támolygott hazafelé, maga is több sebből vérzett, a mit a fejére kapott,
                  botja sem volt, a mire támaszkodjék: az egyik lába sánta.</p>
               <p>Ekkor jön rá szemközt rohanva a hű Szibaew. Meghallotta a lármát a kunyhójából, s
                  felismerve Benyovszky hangját, futott a segítségére.</p>
               <p>Már akkor az végzett az ellenségével. Az egyik ott hevert elnyulva a hóban, a
                  másik vérnyomokat hagyva maga után, tovafutott.</p>
               <p>Szibaew megrettent, mikor vezérét meglátta, vérző sebekkel a fején; Benyovszky
                  elmondta neki, mi történt vele: kérte Szibaewet, hogy ne jelentse fel az esetet,
                  csupán a botját kérte el kölcsön, hogy haza vánszoroghasson. Semmi baj se lesz.
                  Egy kis bőrkarczolás a seb.</p>
               <p>Szibaew azonban nem hederített az ő nagylelkűségére, hanem szaladt fel a várba,
                  egyenesen a kormányzóhoz: feljelentve a két Csulosnikow orgyilkos merényletét.</p>
               <p>A kormányzó féktelen dühbe jött ez eset hallatára. Rögtön küldte az őrjáratot a
                  két Csulosnikow elfogatására s kimondá a fejükre az ítéletet. Hat hónapi nyilvános
                  kényszermunka, összes vagyonuknak elkoboztatása az állam és az egyház javára a
                  megérdemlett büntetés. Az ifjabb Csulosnikow már ezt nem érezte. Benyovszky ütése
                  éppen elég volt neki a másvilágra.</p>
               <p>Benyovszky maga is megfeküdte ezt a verekedést. Nagy kínnal tudott hazáig
                  vánszorogni. Ott Chrustiewék rögtön ágyba fektették, bekötötték a sebeit, mire ő
                  mély ájulásba esett. Mikor felocsudott s felveté a szemeit, Afanázia angyalarczát
                  látta maga előtt.</p>
               <p>Nilowék, a mint Benyovszky balesetét megtudták, rögtön oda siettek a látogatására
                  s el nem hagyták őt addig, a míg életre térni nem látták.</p>
               <p>Benyovszky, az ápoló kezeket csókolva, biztosítá a szerető szíveket, hogy semmi
                  baja sincsen.</p>
               <p>»Jó az Isten!« suttogá Afanázia, s egy szent képet dugott lopva a kedvese párnája
                  alá.</p>
               <p>Azonban Benyovszkynak tíz napig kellett az ágyat nyomni a tusakodásban kapott
                  sebei miatt.</p>
               <p>Az alatt legalább megtudta, hogy milyen sokan és milyen nagyon szeretik: nemcsak a
                  bajtársak, még az ellenfelek is.</p>
               
            </div>
            <div type="chapter">
               <head>NYOLCZADIK FEJEZET. HALÁLVESZEDELEMBEN.</head>
               <p>Január 1-je volt, óhitű számítás szerint. A bolsereczki vár bástyáin durrognak az
                  ágyúk, s a Szent-Péter és Pál ágyúi viszonozták az üdvlövéseket. Minden igazhivő
                  orosznál lepényt sütnek a mai napon, hamisítatlan árpalisztből, megkenve
                  áfonya-ízzel és behintve fenyőmaggal. Otthon az elhagyott hazában ilyenkor minden
                  háznál malaczot sütnek; még a legszegényebbnél is: - ez előre túr, szerencsét hoz;
                  itt bizony a sertést még ez időben nem tisztelik, elég az irámszarvas hús, az is
                  előre túr, mikor a havat lapátolja a moszat-abrakért, a széles szarvával.</p>
               <p>A bolsai száműzöttek is víg lakomát csaptak odahaza, mikor a templomból és az
                  előljáróságnál tett tisztelkedésből hazatértek. Ez a víg lakoma azonban kicsiny
                  híján, hogy halotti torrá nem változott az egész társaságra nézve, mely Chrustiew
                  házánál volt összegyülve.</p>
               <p>Ebéd közben theát szoktak inni: »téglatheát.« A Khinából hozott theát ugyanis
                  téglapor közé szokták dagasztani, hogy az ereje el ne menjen s használás
                  alkalmával letörnek belőle egy darabot, azt mozsárban összezúzzák, úgy főzik meg.
                  A téglapor leszáll a theaüst fenekére, a thea felűl marad.</p>
               <p>Mind a theát, mind a hozzávaló czukrot, szíves ajándékúl, a bolsereczki ismerős
                  kalmároktól kapták, a kikkel Benyovszky együtt szokott sakkozni.</p>
               <p>Rövid idő múlva Pánow felordít:</p>
               <p>- Meg vagyok mérgezve!</p>
               <p>A gyomrában maró fájdalmat érez.</p>
               <p>Hirtelen dióolajat hoznak neki s megitatják vele; de néhány percz múlva már a
                  társaság minden tagja érzi azt az elrémítő hascsikarást, a mitől hideg veríték ül
                  az ember homlokára, s habzó tajték jelenik meg az ajkain. Mindnyájan megvannak
                  mérgezve. A társaság minden tagját előveszik a görcsök, a miktől kínlódva
                  zsugorodnak össze. Maga Benyovszky is siet kínzó fájdalmai ellen olajat inni, s
                  miután mértékletes szokásai mellett ő csak keveset ivott, a kínzó görcsei hamar el
                  is múlnak, de az egész teste még sokáig reszketős lesz. Pedig neki kell a többi
                  bajtársait a nagy veszedelemben ápolni, gyógyítani; tizennégy betege van. S
                  azoknak némelyikét a vérhányásig kínozza a lenyelt méreg.</p>
               <p>Az összecsődülő többi társak nagy hirtelen meleg irámtejet hoznak, azt itatják a
                  megmérgezettekkel, mire azoknak a gyomorgörcsei lassankint elmúlnak. Ekkor
                  megkisértik egy macskán és egy kutyán a gyanúba vett czukor hatását; mind a két
                  állat nagy kínvonaglások között múlik ki. Tehát a czukor van megmérgezve.</p>
               <p>Ki küldte ezt a czukrot ajándékba?</p>
               <p>Casarinow!</p>
               <p>Az a Casarinow, a ki a hetmannal azt a szerződést kötötte az ötven sakkjátszmára,
                  s a ki már eddig is annyi töméntelen pénzt elvesztett Benyovszky ellenében.</p>
               <p>Tehát a bosszúvágy e gonosztett forrása.</p>
               <p>- Hallgassunk el e dologról urak, monda Benyovszky. Ennek az ármánynak majd a
                  végére járok: tegyünk úgy, mintha semmiről sem tudnánk.</p>
               <p>Pánowot, a ki sokat vett be a méregből s még egyre rosszúl volt, kunyhójába
                  vitték, az ifjú Csurint pedig, a ki belehalt, szép csendben beszenteltették a
                  protopópával és eltemették a maguk félreeső temetőjébe: szokás szerint egy élőfa
                  alá, követ hengerítve fölé.</p>
               <p>Csak másnap délben ment fel Benyovszky a kormányzóhoz, magával vive a megmérgezett
                  czukorsüveget.</p>
               <p>Most a legnehezebb szerepet kellett eljátszani Benyovszkynak, a
                  leggyűlöletesebbet: a feladóét. Utálatos egy hivatal! Még a hóhérmesterségnél is
                  rútabb. De a társaság jólléte úgy kivánta! Azt is teljesíteni kellett. A »nép«
                  szava parancsol.</p>
               <p>A kormányzó alig akart hinni Benyovszky szavainak.</p>
               <p>- Ejh! Az a Casarinow! Tetőtől talpig becsületes ember. Ki tenne fel róla
                  ilyent?</p>
               <p>Benyovszky aztán ajánlott egy tervet, a mely szerint mindjárt ki fog derülni,
                  tette-e azt Casarinow, vagy sem. Tréfa lesz az, komoly véggel.</p>
               <p>Nilowné asszonynak nagyon megtetszett ez a tréfa.</p>
               <p>Meg kell hívni Casarinowot, még egy pár kalmár társával a kormányzóhoz egy kis
                  ozsonnára. Elébb azonban a hetman és a korlátnok hadd jöjjenek ide. Benyovszky
                  addig vonuljon félre a benyilóba, s ott várja a dolog kimenetelét.</p>
               <p>A hetman és a korlátnok, megértve a kormányzótól a Benyovszky vádját, egészen
                  képesnek tarták Casarinowot erre a gonosztettre. (Ők tudták, hogy mennyi pénzt
                  elzsebeltek tőle Benyovszky segítségével.) Most aztán kaptak rajta, hogy az egész
                  vagyonát elkobozhatják, ha kisül rá ez a bűntett, az állam számára. (A mi annyit
                  jelent, hogy ők hárman, a kormányzóval, megosztoznak rajta.)</p>
               <p>Utóbb jött Chasarinow, egy pár komájával. Nagyon beszédes kedvében volt. Elmondta,
                  hány hajót készül felszerelni a szigeteken megkezdődő tengeri vidravadászatra. E
                  közben a kormányzó theát töltögetett a findzsákba, s czukrot rakott bele.</p>
               <p>- Szereted-e a theát komám?</p>
               <p>- Oh de nagyon!</p>
               <p>- Rummal, vagy czukorral?</p>
               <p>- Sok rummal és még több czukorral.</p>
               <p>- Hát csak tégy még bele. Potya-czukor.</p>
               <p>- Potya-czukor, hebegé a kalmár s nyitva maradt a szája.</p>
               <p>- Az ám. Most kaptam Benyovszkytól. Ő hozta egész süveggel. Ő is bizonyosan
                  ajándékba kapta valami jó barátjától a városból.</p>
               <p>Casarinow ráismert a saját mérgezett czukrára a kékes színéről. Egyszerre elment a
                  theázási kedve. Azt mondta gyomorgörcse van, nem ihatnék.</p>
               <p>- Hát arra meg éppen jó a thea. Csak vágd be hamarosan azzal a csészével.</p>
               <p>A nyavalyás kezébe vette a findzsát, de az úgy reszketett, hogy mind a bekecsére
                  önté a tartalmát.</p>
               <p>- Nyeld le mindjárt! rivallt rá a kormányzó parancsoló hangon, a hetman is
                  odaugrott hozzá s megfogta a gallérját, »iszol, vagy sem?«</p>
               <p>A nyomorúlt erre eldobta a kezéből a csészét és térdre esett a kormányzó
                  előtt.</p>
               <p>- Mindent megvallok. A czukor meg van mérgezve. Én küldtem azt Benyovszkynak.</p>
               <p>- Miért akartad őt elpusztítani?</p>
               <p>- Hogy megszabadítsam a tartományt egy szörnyetegtől, a ki felakarja lázítani a
                  száműzötteket, el akar foglalni egy hajót, s megszökni Kamcsatkából.</p>
               <p>- Hazudsz! Azért akartad őt megölni, mert sok pénzedet elnyerte a sakkjátékon.</p>
               <p>- Esküszöm, hogy igazat mondok. Az egyik czinkostársuk beszélte el nekem:
                  Biaczinin, a ki maga is az összeesküvőkhez tartozik.</p>
               <p>A Biaczinin név hallatára Benyovszkyn volt a megrettenés sora. Rosszúllét ürügye
                  alatt búcsút vett a hölgyektől s igyekezett a szánkójához jutni, hogy sietve
                  értesíthesse a társait az árulásról.</p>
               <p>Addig azonban nem menekülhetett a szerető szívek köréből, míg Nilowné asszony házi
                  szereit végig nem kóstolta, a melyek ilyen alkalomnál csodahatással bírnak.</p>
               <p>Mikor az udvarba leért, már akkor ott látta a kapubolt alatt Casarinowot, a mint a
                  porkoláb kovácsa a láncz békóját verte a lábára. Nagyon rövid proczeszust
                  csináltak vele. A szép sarkig érő tengeri vidra prémes bundáját is lehúzták róla s
                  ráadták a rabok foltos irámbőr dókáját.</p>
               <p>Fázott a látványtól.</p>
               <p>Gyilkosa volt ez ember; de mégis őt vádolta miatta a lelkiismeret. Ő nyerte el
                  annak a pénzét, ő ingerelte fel a bosszúját és most ő vádolta be. Ennek az
                  embernek az egész romlását ő okozta.</p>
               <p>De hát itt most ne legyen az embernek szíve. A kinek szabadság kell, annak a
                  szívében ne lakjék más, csak a szabadság. Ne lakjék benne se szerelem, se
                  szánalom, se félelem: csak a szabadság.</p>
               <p>Mégis arra gondolt, hogy ő ezt a koldusbotra és börtönbe juttatott embert még
                  egyszer kiszabadítja és újra vagyonhoz juttatja.</p>
               <p>Ámde volt egy másik élő lélek, a kinek a számára nem volt kegyelem. Most azzal
                  ment végezni.</p>
               <p>A mint vágtató kutyáival hazaérkezett a száműzöttek falvába, azonnal összehítta a
                  gyülekezeti színbe az egész társaságot.</p>
               <p>Mikor mind együtt voltak, elmondta nekik, a mit a kormányzónál hallott.</p>
               <p>- Van közöttünk egy áruló. Te vagy az! szólt Biaczininra mutatva.</p>
               <p>Biaczinin térdre roskadt és némán lehajtá fejét. Egy szava nem volt, hogy magát
                  védelmezze.</p>
               <p>- Olvassátok fel neki az alkotmányt, melyre megesküdött.</p>
               <p>Felolvasták előtte.</p>
               <p>- Megesküdtél-e erre?</p>
               <p>- Meg.</p>
               <p>- Felvetted-e utána az úrvacsoráját?</p>
               <p>- Fel.</p>
               <p>- Itéljen a társaság fölötted.</p>
               <p>Egy korsót tettek le a középre. Minden tagtárs kapott egy fehér és egy fekete
                  kavicsot. Azt vethette a korsóba, a melyiket akarta.</p>
               <p>Huszonnégyen voltak Biaczininen kívül. Pánow még betegen feküdt, Csurin el volt
                  temetve. Benyovszky a főnök csak akkor szavaz, ha a fehér és fekete kavicsok száma
                  egyenlő.</p>
               <p>A golyózás megtörtént, a kavicsokat kiöntötték a korsóból.</p>
               <p>Mind a huszonnégy fekete volt.</p>
               <p>- Halálra vagy ítélve, monda ki a súlyos határozatot Benyovszky. Három órát
                  engedek a magadba térésre. A protopópa itt marad addig veled, s elkészít a
                  másvilági útra.</p>
               <p>Minden rendben történt.</p>
               <p>A három óra leteltével előjöttek a társak, hatnak a nevét kihúzták egy süvegből:
                  az a hat fogta a puskáját, Biaczinint közre vették s kikisérték a mezőre.</p>
               <p>Újhold volt, sűrű köd, sötét ég.</p>
               <p>Odakinn a mezőn letérdepeltették az áruló társat Csurin sírjára s főbelőtték.</p>
               <p>Azután telerakták a csizmája szárát, meg a zsebeit ólommal, vállaikra vették a
                  hulláját s elvitték a folyamhoz. A jégen egy négyszögű léket vágtak, abba
                  aláereszték a holttestét. A jégdarabot újra visszatették a helyére.</p>
               <p>Ez a játék ilyen pénzbe megy.</p>
               <p>. . . . . . . . . . . . . . . . . . . . . . . . . . . . . . . . . . . . . . . . .
                  . . . . . . . . . . . . . . . . . . .</p>
               <p>A kormányzó azonban nem hagyta a füle mellett elhangzani az elitélt Casarinow
                  vádját.</p>
               <p>- Keressétek nekem elő ezt a Biaczinint!</p>
               <p>A fogdmegei aztán előhajhásztak valahonnan egy kozákot, a kinek szintén Biaczinin
                  volt a neve. De az a jámbor kitagadta magát, hogy ő soha hírét sem hallotta se
                  Benyovszkynak, se a társainak, nem hogy beszélt volna velük valaha.</p>
               <p>Az igazi Biaczinin olyan helyen volt már, a hol hallgatnak.</p>
               <p>A kormányzó még dühösebb lett Casarinowra.</p>
               <p>- No hát még a hamis vádaskodást is be kell írni az ítéletébe a gézengúznak.</p>
               <p>. . . . . . . . . . . . . . . . . . . . . . . . . . . . . . . . . . . . . . . . .
                  . . . . . . . . . . . . . . . . . . .</p>
               <p>Bizonyára ez is nehéz sakkpartie volt! Benyovszky a maga fejét tette föl az
                  ellenfelével szemben. Megnyerte, s eltette a nyereséget olyan hideg vérrel, mint a
                  többit.</p>
               
            </div>
            <div type="chapter">
               <head>KILENCZEDIK FEJEZET. A SZERELMET TITKOLNI NEM LEHET.</head>
               <p>Egy nap megmenekültek az összeesküvők a megmérgezés és az árulás kettős
                  halálveszedelmétől, másnap folytatták tervük kivitelét, mintha semmi sem történt
                  volna.</p>
               <p>Benyovszky új tagokat vett föl a szövetségbe: kiszolgált tengerészeket, a minőkre
                  legtöbb szüksége van. A neveik: Boscarew, Izmailoff és Lapin. Ezekkel az
                  összeköttetést fentartani Stefanowra bízta. Azután, hogy összeesküvési tervük
                  jobban el legyen takarva, szétoszlatja a társaságot, kiadva mindegyiknek a maga
                  feladatát. Néhánynak el kell közülök menni Nisney Osztrogba; ád nekik pénzt, hogy
                  ott berendezhessék magukat s a kormányzótól engedelmet a távollétre, vadászat
                  végett, azután ajánló-levelet a fiatal kormányzóhoz, a kit kölcsöne által
                  lekötelezett. - Csak ápril közepén kell újból összetalálkozniuk; a mikor már a
                  hajók felszerelésének munkája megindúl.</p>
               <p>Január 7-én a kormányzó házánál látogatást tett. Az egész családot nagy málházás
                  közepett lepte meg. Útra készültek. A kormányzó körútat szándékozott tenni
                  Kamcsatka tartományaiban. Ez az ő tisztességes mellékjövedelme. Minden faluban
                  ajándékkal jönnek eléje, s az sokat hoz a konyhára.</p>
               <p>Nilow úr azt kérdezte Benyovszkytól, hogy nem volna-e kedve velük menni az
                  útra.</p>
               <p>Benyovszky azt felelte erre, hogy a kormányzó kivánsága ő rá nézve parancsolat. E
                  fölött aztán nagy lett az öröm az egész családnál.</p>
               <p>De annál nagyobb volt a zúgolódás a kormányzó ellen a hetman és a korlátnok
                  részéről.</p>
               <p>- Te elviszed innen Augusztovicsot, mikor annak itt dolga van.</p>
               <p>- Mi dolga van itt Augusztovicsnak, ha az én gyermekeim nem lesznek itt.</p>
               <p>- Hát az, hogy a mi sakkjátszmáinkat folytassa.</p>
               <p>- Hát hiszen gyertek ti is velünk, viszünk sakktáblát magunkkal, s ha olyan nagyon
                  szeretitek a sakkot: játszhattok Augusztovics Móriczczal.</p>
               <p>- Az ám, csakhogy akkor ő nyeri el a mi pénzünket.</p>
               <p>- Gutát! Hát olyan jó sakkozó ez a ficzkó? Ugyan valljátok meg tiszta lélekkel,
                  mennyit csikart el már a számotokra ez a ficzkó a kalmároktól a sakkjátékon?</p>
               <p>A hetman dicsekedő orczával mondá meg az öszszeget:</p>
               <p>- Negyvenkétezer rubelt.</p>
               <p>- Hüh! kiálta fel a kormányzó elszörnyedve. Hiszen ti rablók vagytok!</p>
               <p>A korlátnok vette észre a kormányzó szemeinek forgásából, hogy komolyan
                  méltatlankodik reájuk, s sietett elejét venni a főnök erkölcsi érzülete
                  kitörésének.</p>
               <p>- Abban egyeztünk meg egymás között, hogy összes nyereségünknek a tizedrészét
                  félreteszszük a te kedves leányaid számára.</p>
               <p>- Ühm! dörmögé a kapzsi hetman a szakállába. Én erről az egyességről semmit sem
                  tudok. - Hanem Benyovszky megrántotta a kabátját, hogy ne szóljon. - A
                  kormányzónak aztán erre a nyilatkozatra egyszerre kigömbölyödött az arcza: - Ah,
                  hiszen ti derék becsületes emberek vagytok!</p>
               <p>A hetman arczáról azt lehetett leolvasni, hogy jobban szerette volna, ha rablónak
                  nevezik - al pari - mint derék becsületes embernek - tíz perczent levonással;
                  Benyovszky azonban félrevonta, s addig kapaczitálta, hogy milyen hasznos lesz ez a
                  nagylelkűség, s mennyi gazdag aratás áll még előttük a körút alkalmával, míg nagy
                  dohogva belenyugodott a kényszerített nemes áldozatkészségbe.</p>
               <p>A kormányzó ez alatt áthivatta a leányait a szobába, mind a hármat, oda állítva
                  őket sorba az urak elé.</p>
               <p>- No leányok, ma ugyan jobb lábbal keltetek fel az ágyból! Nem hiába mondta
                  anyátok: »a ki kedden reggel éhomra prüszszent, azt nagy szerencse éri.« No lám
                  ezek a derék nemes urak, abból a nyereségből, a mit becsülettel szereztek a
                  kereskedőktől a sakktábla mezején, a ti számotokra félretettek négyezerkétszáz
                  rubelt, s azt még ma estig az én kezembe le fogják tenni. - Mondjátok, hogy
                  »köszönjük szépen uraim!« Ezt ők valóban megérdemlik tőletek. De különösen
                  megköszönjétek ez ajándékot a jeles Augusztovics Móricznak, a kinek bölcsessége
                  juttatott benneteket ehhez a nem várt szerencséhez. No hát melyitek tud valamit
                  mondani?</p>
               <p>A két menyecske-leány bizony nem tudott; de annál jobban értett a szép szóhoz
                  Afanázia. Odalépett Benyovszky Móriczhoz s forró kezével megfogta a kezét.</p>
               <p>- Bizony nagy hálával leszünk mi ő hozzá; de te is segíts e hálánkat igazzá tenni
                  atyám. Te tőled függ, hogy a szegény száműzöttért odafenn a hatalmas czárnő előtt
                  közbenjáró légy; vetesd le róla a nehéz ítéletet; hadd legyen szabad ember, mint a
                  többiek. Akkor aztán megjutalmazhatod valami hivatallal a kormányzóságnál. Hisz az
                  csak a te jóságodtól függ. Ott ő előre fog menni. Én azt szeretném, hogy ő nagyon,
                  nagyon boldog legyen.</p>
               <p>És aztán kevés vártatva hozzá tevé halkan, tűzláng pirulással az arczán:</p>
               <p>»És én nem kivánok semmit oly forrón az égtől, minthogy azt a boldogságot, a mit
                  számára óhajtok, egykor megoszthassam vele.«</p>
               <p>Nem csoda, ha ez a meglepő vallomás pogány haragra lobbantá a kormányzót. Méltó
                  dühében kikapta az evőkését a zsebéből, hogy most mindjárt legyilkolja vele mind a
                  leányát, mind annak a szíve választottját; de mielőtt a bicskát kinyithatta volna,
                  a hetman és a korlátnok közbevetették magukat, elfogták a két karját, kivették a
                  kezéből a kést. Meg voltak szeppenve; ha most ez lebicskázza Benyovszkyt, oda a
                  sakknyereség!</p>
               <p>A lefegyverzett kormányzó legalább a süvegét vágta oda Benyovszky lábához, a mire
                  egyszerre elkezdett a feje gőzfelhőt bocsátani, mint egy fortyogó theáskatlan.
                  Szidta kegyetlenűl:</p>
               <p>- Te sehonnai! Te tolvaj! Te hétnyelvű kutya! Hát azért szedtelek én fel a
                  szemétből, azért etettelek ki, azért ruháztalak fel, hogy a leányom elcsábítsd a
                  hátam mögött? Mivel babonáztad meg, te boszorkánymester? Mit adtál be neki, te
                  méregkeverő? Most mindjárt kigyúrom a lelked!</p>
               <p>A két főúr csitította szépen.</p>
               <p>- Ugyan kegyelmes úr, ne mérgelődjél! mondá a hetman. Megárt az egészségednek. Még
                  megüt a guta.</p>
               <p>- Hát tehet arról Augusztovics, hogy a leányod belészeretett? okoskodék - nagyon
                  helyesen - a korlátnok.</p>
               <p>- Legyen eszed, kegyelmes úr, váltá fel a hetman. Hiszen megeshetik, hogy
                  Augusztovics kegyelmet kap a czárnőtől, s akkor mi szorítunk neki helyet a
                  hivatalban.</p>
               <p>Ez az okoskodás megállítá Nilow úr haragrohamát.</p>
               <p>- Ugyan már mi alapon kaphatna kegyelmet a lázadó farkas?</p>
               <p>- No tudod, Nagy Péter czárnak ama rendelete folytán, melynél fogva minden
                  száműzött, a ki valamely gonosz merényletet feljelent, a mi a kormány vagy annak
                  hivatalnokai ellen forraltatott, rögtön szabaddá lesz. Mondá a hetman.</p>
               <p>- És bizonyára Augusztovics Móricz megtette azt, tódítá a korlátnok, a midőn
                  Casarinow gonosz merényletét felfedezte előttünk. A nélkül te is, én is, a hetman
                  is, mind holt emberek volnánk. Világos!</p>
               <p>- No az igaz: szólt, kifújva az utolsó haragját a kormányzó, s felhagyta tenni a
                  fejére a földhöz csapott kalpagját. De hát nem találjátok, hogy mégis szégyen
                  gyalázat az rám és az egész Nilow családra, hogy a leányom ennyi idegen ember
                  hallatára feleségűl meri magát ajánlani egy sehonnainak!</p>
               <p>- De gondold meg, hogy ő egy magyar bojár!</p>
               <p>- És azonfelűl egy lengyel generális!</p>
               <p>- No az igaz, hagyta rá Nilow úr; de csak mégis a föld alá kellene sülyedni az
                  olyan leánynak, a ki olyan orczátlan, hogy maga nyilatkozik egy férfi előtt.</p>
               <p>- Hát hiszen a szegény száműzött csak nem tehette.</p>
               <p>- No az megint igaz. Az szemtelenség lett volna tőle. Hát úgy hiszitek, hogy én
                  ezért megbocsáthatok neki? No hát híjátok ide a feleségemet.</p>
               <p>Erre a szóra aztán Nilowné asszony is berohant a szobába. A nő és a leányok
                  odaborúltak a családapa lábaihoz, elkapkodva a kezeit, s csókjaikkal és
                  könnyeikkel addig nedvesíték azokat, míg meglágyíták az egész embert.</p>
               <p>Nilow úr egyre szidta Benyovszkyt; de a szidalmazás közben utasításait osztogatá a
                  kétfelűl istápoló és csitítgató hivatalnok társának: »no hát írjátok meg azt a
                  felmentési okmányt, a mit a czárnőhöz felküldünk: - te érted, kutyahitű te! -
                  Nekem ugyan Nagy-Péter czár ukáza teljhatalmat ád, hogy ilyen esetben magam is
                  kegyelmet adhassak! Megállj csak, gyalázatos gazficzkó! - Te derdidasztanító! Majd
                  megtanítalak én téged muszkáúl grammatika nélkül! - Hát aztán mi hivatalt találjak
                  ki a számára? Rendőrhadnagy? Jó lesz? - De az mégis hallatlan, hogy egy kegyes
                  apának a leányát, híre és tudta nélkül elcsábítsák. - Magammal fogom vinni az útra
                  a semmirekellőt. Hárfázni tanította a gazember! No megállj, majd megmutatom én
                  neked, hogyan pengetik a hárfát! - Holnapra híjátok össze a törvényszéket. Hadd
                  mondja ki a szabadságát. - Egy czudar száműzöttel csak nem utazhatom egy
                  társaságban! - Hanem addig távol a testemtől! Hallottad? Takarodj! - Hanem aztán
                  holnap visszajöjj. - Majd aztán beszélünk a többiről. Attól a Kuzmától visszakérem
                  a jegygyűrűt. Mikor részeg, nagyon bölcs, sokat fecseg. Nem szeretem az olyan
                  embert. Aztán majd beszélek Augusztovics uramnak a fejével. No, keljetek fel a
                  lábamtól! Megbocsátok hát. Te pedig, te tolvaj csábító, marsch előttem! -
                  Kisérjétek ki asszonyok, hogy el ne lopjon valamit.</p>
               <p>Benyovszky ekként, az apától kergetve, az anyától és leányaitól kisérve, hagyta el
                  a szobát e válságos jelenet után.</p>
               
            </div>
            <div type="chapter">
               <head>TIZEDIK FEJEZET. A VÉRBÍRÓSÁG ELŐTT.</head>
               <p>Valahányszor az egyik veszélyből kiszabadult Benyovszky, ott várta a másik.</p>
               <p>Ha az orosz előljárók gyanúját elaltatá, fölébreszté az összeesküvőkét.</p>
               <p>A hír gyorsabb volt, mint az ő lábai.</p>
               <p>A kormányzó segédtisztje, íródiákja kibeszélte a várbelieknek, azok a polgároknak,
                  hogy Benyovszkyval mi történt; mire Benyovszky kilépett a várból, minden szemközt
                  jövő ragyogó orczával üdvözölte: megállíták, megölelték, összecsókolgatták, úgy
                  gratuláltak neki a felszabadulásához.</p>
               <p>Hanem a sok ragyogó arcz között akadt egy sötét is. Az összeesküvők minden
                  lépten-nyomon kémszemmel kisérték vezérüket. Maga Pánow, egy Cátói jellem, járt
                  örökösen a sarkában. Ott volt a piaczon, mikor a várból lejövő Benyovszkyt a
                  boltokból kitóduló polgárok olyan szívélyesen üdvözölték. Sietett rögtön a
                  száműzöttek telepére, egész felháborodással. Ott találta Chrustiewet, Stefánowot
                  és Báturint.</p>
               <p>- Rossz hírt hozok! mondá Pánow. Elárult bennünket Benyovszky.</p>
               <p>- Lehetetlen az! szólt Chrustiew.</p>
               <p>- Mégis igaz. Az egész város beszéli. Szabaddá lett téve a kormányzó által, Péter
                  czár ukáza értelmében, a miért elárulta az összeesküvést a kormány ellen.</p>
               <p>- Akkor meg kell neki halni! kiáltá Stefánow.</p>
               <p>- Csendes vér, czimborák, csitítá őket Chrustiew; hátha máskép is lehet.</p>
               <p>- A hogy ő elítélte Biaczinint, a hogy azt kivégezteté: ő is úgy legyen elítélve
                  és megölve! heveskedék Stefánow, ki régen fente a fogát már Benyovszkyra.</p>
               <p>- De Biaczinin elébb törvényszék elé lett állítva, rendesen bevádolva, maga
                  mindent bevallott, úgy lett elítélve, szólt Chrustiew. Állítsátok Benyovszkyt is a
                  törvényszék elé, vádoljátok el, védje magát: akkor ítéljetek fölötte.</p>
               <p>- Majd fog az nekünk idejönni többet, a farkasverembe! tüzelt a hevesvérű
                  Stefánow. - Ő ott marad az urakkal, s minket szépen összefognak. - Le kell őt
                  orgyilkolni. - Én magamra vállalom. - Bemegyek a városba, felkeresem, úgy teszek,
                  mintha én is üdvözölném: megölelem, s a közben a ködmenem újjába rejtett kést a
                  hátán keresztűl a szívébe szúrom.</p>
               <p>- Nem jó lesz az! tiltakozék ez ellen Chrustiew. Fényes holdvilágnál!
                  Mindnyájunkat veszedelembe döntenél vele. Hívjátok össze a társakat törvényszékre.
                  Ha visszajön Benyovszky, akkor védje magát előttünk; ha nem jön vissza, akkor ám
                  gondoskodjunk róla, hogy el legyen emésztve.</p>
               <p>A száműzöttek az adott jelre összegyültek a nagy faházban.</p>
               <p>Benyovszky sokáig késett, a sok üdvözlő ismerőssel való találkozás miatt; a hold
                  lement, a sűrű ködtől még sötétebb lett az éjszaka. A kunyhón kívül őrt álló
                  összeesküvő-vezetők nyugtalankodni kezdtek. Végre hangzottak a közeledő léptei. Rá
                  lehetett azokra ismerni, egyik lépésének a dobbanása súlyosabb volt, mint a
                  másiké. Majd az alakja is látható lett, a mint a ködből kibontakozott.</p>
               <p>»Szabadságot adjon Isten!« Ez volt az üdvözlő »Isten jó nap« a szövetségesek
                  között.</p>
               <p>Egyikük sem viszonozta a szokott mondással »mind halálig.«</p>
               <p>- Jó hírt hozok, bajtársak! monda Benyovszky.</p>
               <p>- Ez a jó hír még valakinek az életébe kerülhet! felelt rá mogorván Pánow.</p>
               <p>- Vártatok rám?</p>
               <p>- Igen, te rád vártunk. Jöjj a gyülekezetbe. A tanács együtt ül.</p>
               <p>- Miért kellett azt most összehívni? Valami baj van?</p>
               <p>- Nagy baj. Árulás van közöttünk.</p>
               <p>- Ki az áruló?</p>
               <p>- Te magad. Jöjj bíráid elé. Te magad alkottad a törvényt. Vesd alá magadat.</p>
               <p>- Mit jelent ez Chrustiew? kérdé Benyovszky elbámulva.</p>
               <p>De Chrustiew is visszahúzta magát tőle.</p>
               <p>- Nem szabad veled beszélnem. Eredj be a bíráid elé.</p>
               <p>Benyovszky belépett a faházba, kisérve a négy összeesküvőtől. A mint
                  széttekintett, egyszerre felismerte a veszélyt, melyben forog. Az ajtóban két
                  összeesküvő állt, kivont karddal, az asztalon egy üvegpohár volt, melynek zöldes
                  színű tartalma elárulá, hogy halálos méreg van benne. Az asztal mellett ülők
                  arczain fenyegető gyanú, kegyetlen elszántság.</p>
               <p>Az elnöki emelvényt ezúttal Chrustiew foglalá el. Benyovszkynak ott kellett
                  megállni a középen.</p>
               <p>- Mit kivántok tőlem?</p>
               <p>- Benyovszky Sámuelovics Ágoston! szólt Chrustiew. Emlékezel rá, hogy néhány nap
                  előtt ott állt az áruló Biaczinin, a hol te állsz most. Felelj meg magadért.</p>
               <p>- Ki vádol?</p>
               <p>- Én! szólt előlépve Pánow. Vádollak, hogy a kormányzó által szabaddá lettél
                  nyilvánítva.</p>
               <p>- Ez igaz.</p>
               <p>- Első Péter czár ukáza szerint.</p>
               <p>- Az is úgy van.</p>
               <p>- A miért elárultad a kormány elleni összeesküvést.</p>
               <p>- Igazán azt tettem.</p>
               <p>- Akkor halálfia vagy.</p>
               <p>- Dehogy vagyok az. Az általam elárult összeesküvő már el is van fogva, be is van
                  börtönözve, s a miatt ti nektek a fejetek ne fájjon, elég ha a gyomrotok fájt
                  miatta. Az áruló Casarinow az, a kinek a feljelentéséért én szabaddá lettem téve;
                  mivelhogy megmentém a kormányzó és előkelő vendégeinek az életét. Ez volt az
                  általam elárult merénylet.</p>
               <p>Erre a nyilatkozatra, mint egy varázsütésre, egyszerre megváltozott az egész
                  társulat ábrázatja, a fenyegető arczok nevetésre derültek; az egyik kaczagott, a
                  másik a szemeit törülte, a harmadik az ökleivel dobolt az asztalon. Maga Pánow
                  bűnbánó töredelemmel borúlt Benyovszky lábához, bocsánatáért könyörögve.</p>
               <p>Benyovszky pedig felemelte őt és keblére ölelte.</p>
               <p>- A mit tettél, jól tetted. Vigyázz ezentúl is mindenkire, és ne hagyd a gyanúdat
                  soha elaludni.</p>
               <p>- Soha nem fogok benned kételkedni többé. Ha tudnád, hogy halálodra esküdtem!
                  Chrustiew akadályozott csak meg. Ő állt érted jól a saját életével.</p>
               <p>Benyovszky aztán sorban minden bajtársával összeölelkezett. A méreg-poharat
                  felváltá az áldomás-pohár.</p>
               <p>A lakzi végeztével, hogy a társaság hazaszéledt, ott marasztá Benyovszky magánál
                  még Alexis protopópát, Chrustiew házi gazdájával együtt.</p>
               <p>- Még egy szavam van hozzátok. Meg vagytok elégedve mindnyájan velem?</p>
               <p>- Bizony meg vagyunk elégedve.</p>
               <p>- No hát én magam nem vagyok megelégedve magammal. Én igen rossz fát tettem a
                  tűzre.</p>
               <p>S aztán elmondá előttük mindazt, a mi közte és Afanázia közt történt. Azok nagy
                  álmélkodva hallgaták.</p>
               <p>- Már most érthetitek egészen, hogy mi oka van az én gyors emelkedésemnek a
                  kormányzó kegyeiben? már most kitalálhatjátok, miért kellett Casarinow
                  kényszerített feljelentéséből részemre ilyen nagy érdemet kovácsolni a
                  kormányzónak. Leányának a szerelme mindennek a főrúgója.</p>
               <p>- Hát biz az nagyon jó élesztő kovász, monda rá Chrustiew, a mi kenyerünk kelhet
                  meg tőle. Csak te szerettesd magadba még jobban azt a leányt.</p>
               <p>- Igen; de ő nőmmé akar lenni. És én nekem már - van feleségem otthon, ti nektek
                  ezt őszintén megvallom. És én a nőmet szeretem. Ezóta gyermekem is van már, a kit
                  még soha sem láttam. Mikor megszabadulásomért küzdök, ő rájuk gondolok. A lelkem
                  otthon van a nőmnél.</p>
               <p>- Hát az nagyon jól van, ha a lelked hazajár a feleségedhez, szólt Chrustiew. De
                  te magad itt vagy, mintha csak a másvilágon volnál. Én biz a te helyedben
                  elfogadnám, a mit a jó szerencse nekem szánt. Afanázia gyönyörű szép teremtés,
                  szebbet álmodni sem lehet. Egészen a tied, érted él hal. Hát mi történhetik veled?
                  Vagy sikerűl a tervünk, vagy nem sikerűl. Háromféle eset van. Az egyik az, hogy
                  megkisértjük a megszabadulást, de beletörik a késünk; no hát akkor elveted a
                  gondját, hogy mit csinálj a két feleségeddel? kapsz egy harmadikat, »a köteles
                  leányát.« A másik eset az, hogy szétmállik a szövetségünk, lemondunk a
                  viszontagságos kilátású szabadulási tervről, no hát akkor itt rekedsz te is: lesz
                  belőled titkár, korlátnok, utóbb még kormányzó is; hát akkor még éppen jól jársz
                  az Afanáziáddal; az európai feleséged is majd férjhez megy valami más úri
                  emberhez: soha sem kerültök össze. - A harmadik eset pedig az, ha csakugyan
                  sikerűl a megszabadulásunk, akkor az Afanáziával kötött házasságod, a melybe
                  kényszerítő körülmények mellett jutottál, magától felbomlik. Én bizony azt a
                  közmondást tartom, hogy »az ember vágja el a pecsenyét, a meddig meg van
                  sülve.«</p>
               <p>Benyovszky egész lelkében felháborodva utasítá vissza ezt a czynikus tanácsot.</p>
               <p>- Nem jól ismered az én lelkemet, ha engem képesnek tartasz erre. Hogy én egy
                  ártatlan, angyali szívvel ilyen játékot űzzek. Vagy hogy örülni, vigadni tudjak a
                  föld egyik oldalán, lopott kéjben, esküszegő csókokban, midőn a föld másik oldalán
                  van egy nő, a ki miattam gyászban ül, és engem hűségében sirat. Nem ismered te az
                  én fajtámat! Mi belűl hordjuk a bírót, a ki fölöttünk ítél! Nekem az nem mentség,
                  hogy a bűnömet nem tudja meg senki, ha én magam tudom.</p>
               <p>- No hát mást mondok én, szólt közbe a protopópa Alexis. Nálunk oroszoknál van egy
                  bevett szokás, miszerint a vőlegény és menyasszony, midőn az oltár elé lépnek,
                  egyúttal az eskető pap kezébe leteszik a »tartózkodási fogadalmat.« A világ nevezi
                  őket férj és feleségnek, pedig nem mások egymásra nézve, mint testvérek. - Én
                  összeesketlek titeket Afanáziával ilyen módon. S akkor a lelked meg lesz
                  nyugtatva; bűnt, istentelenséget nem követsz el.</p>
               <p>- Még akkor sem lesz a lelkem megnyugtatva, mondá Benyovszky. Mert van a lelkemben
                  még egy erősebb érzés, mint a házastársi hűség: a szabadság utáni vágy. Ha ez az
                  Istentől megátkozott tartomány itt alattunk mindjárt maga volna is az
                  ősparadicsom, még akkor is kiszabadítanám magamat innen. Nem csupán a ti nektek
                  adott eskü, de lelkemnek minden gondolatja ösztönöz rá, hogy szabadságomat
                  kivívjam. A ki útamban áll, az a kormányzó, ő a hatalom feje. Vele kell
                  megküzdenem. Hogyan kössem én magamhoz gyöngéd kötelékkel annak az embernek a
                  leányát, a kivel később vagy korább karddal a kezemben kell megütköznöm, s vagy ő
                  öl meg engem, vagy én őtet? És akkor tegyem ezt a nyomorúlt leányt annak a
                  férfinak az özvegyévé, a kit az apja megölt? vagy én lépjek eléje azzal a véres
                  kézzel, mely apját kivégezte, s nyújtsam azt neki, hogy aztán fusson velem a
                  világba: árván és meggyalázva. - Óh higyjétek el nekem, hogy az a méregpohár, a
                  mivel ma megkínáltatok, nem volt oly iszonytató rám nézve, mint a mézzel telt
                  kehely, a mihez hozzá kell nyúlnom.</p>
               <p>- És mégis ki kell azt ürítened! kiálta türelmetlenűl Chrustiew. A mi közös
                  jóvoltunkért. Mint a kormányzó veje, a mi tervünk sikerét előmozdíthatod, biztossá
                  teheted. Ha száz férfitól nem ijedsz meg, most egy leány előtt reszketsz? Ki
                  látott ilyen katonát? Úgy tudom, hogy a katonák nem szoktak az asszonyféle elől
                  meghátrálni. Tekintsd ellenségnek! A seb: seb; - a csók: csók; - leány adja, vagy
                  kard adja: mindegy! - Ne válogass benne. - Vagy ha tudsz okosabbat, hát add
                  elő.</p>
               <p>- Tudok valamit. Ma tél kezdetén vagyunk, a csillagászok számítása szerint, a kik
                  nem gondoltak Szibériára, mikor az évszakokat meghatározták. A kamcsatkai
                  félsziget mellett most köröskörűl be van fagyva a tenger. Ez a jég hamarább fel
                  nem szakad, mint a májusi passzátszelek alatt. Nekünk addig, ha senki nem őrizne
                  is bennünket, innen megszabadulnunk nem lehet. Ha volna is már hajónk, ki nem
                  vihetnők azt a szabad tengerre. De magunknak is szükségünk van erre az
                  idő-haladékra, hogy kellően felkészülhessünk. Be kell szereznünk a hosszú tengeri
                  úthoz való élelmi szereket. Azután fegyverekkel, töltényekkel ellátni magunkat.
                  Titokban lőport, ólmot összevásárolni. És mindezekhez pénzmagot szerezni. Az alatt
                  a bajtársakat a munkába begyakorolni. A hajózás mestersége nagy tudomány. - Tehát
                  hat hosszú hónapot kell itt e helyen kihúznunk. Hogy mit fogok én e hat hosszú
                  hónapon keresztűl elkövetni, hogy a híveink seregét összetartsam, szaporítsam, a
                  czélhoz vezessem? az iránt vannak némi homályos terveim; hanem hogy mit fogok
                  csinálni egy szerelmes leánynyal, a ki jobban vágyik boldogsága napját látni, mint
                  az igazi napot, melyet ez a kegyetlen ég nem enged felvirradni tavaszig? azt csak
                  az Úristen tudja.</p>
               <p>- Hát én tudnám, hogy mit csináljak vele! mondá rá Chrustiew.</p>
               <p>- Ti azonban segíteni fogtok nekem, hogy mindazokat a furfangokat
                  keresztűlvihessem, a melyekkel a Nilow kisasszonynyal kötendő házasságot elhúzni,
                  halasztani törekszem. - Hogy mit csinálok, azt még nem tudom; de hogy semmit nem
                  fogok tenni a mi becsületemre homályt vetne: azt bizonyosan tudom.</p>
               <p>Az idő későre járt. A protopópa haza kászolódott. Benyovszky és Chrustiew
                  elkisérték a város palánkjáig, hogy útközben meg ne egyék a medvék.</p>
               
            </div>
            <div type="chapter">
               <head>TIZENEGYEDIK FEJEZET. A LEGDRÁGÁBB CSÓK.</head>
               <p>A mesével lenne határos az a siker, mely Benyovszky minden léptét követte, ha
                  annak indokait fel nem lehetne találni.</p>
               <p>A legelső volt azok között mindenesetre az emberek önzése. A két fő-fő
                  államhivatalnok, a hetman és a korlátnok haszonhajtó szövetségest találtak benne,
                  s az ő nyereségükből a kormányzó számára is cseppent valami. A sakktáblán való
                  aratás ebben a tartományban csak olyan becsületes keresetnek volt elismerve, mint
                  az európai országokban a börze-játékon való szüretelés. Az volt az elv, hogy »a ki
                  a rablótól rabol, az nem rabló.« S elvégre is a sakktáblán nem lehet hamisan
                  játszani, ott nem lehet »a szerencsét megigazítani.« Ott csak az ész győz.</p>
               <p>De nemcsak nyereségvágyuk volt a főuraknak, hanem előmeneteli reménykedésük még
                  nagyobb. S ehhez megint ész kellett, ismeretek, tanulmányok: a miből nekik ismét
                  igen kevés volt; de annál többet fedeztek fel Benyovszkynál. Ennek a vállain
                  reménylettek magasabbra emelkedhetni: a korlátnok kamcsatkai kormányzóvá szeretett
                  volna lenni, a hetmannak kalandos ábrándjai voltak a Kurili-szigetek
                  kormányzóságáról, még talán odább is: a mesés Kaliforniáról; s hogy ezek a vágyak
                  teljesűlhessenek, Nilow urat kellett a mostani állásáról magasabbra előmozdítani:
                  az ochoczki kormányzóságra. Ez volt annak is a titkos álomtárgya. Egy olyan
                  tanult, tapasztalt, előkelő társaságban nevekedett vő, mint Benyovszky, mind ezen
                  álmokat megvalósíthatá.</p>
               <p>Hozzájárult ehhez a kedvencz leány szerelme, ki a milyennek ábrándjaiban képzelé
                  szíve választottját, olyanúl tűntette azt fel atyja előtt, s ha a »vízcsepp is
                  kivájja a követ,« hát még a könnycsepp!</p>
               <p>És mindenekfölött érthetővé teszi ezt, a rövid idő alatt kivívott sikert, maga az
                  a varázs, mely Benyovszky egész lényéből kisugárzott, mely férfit és nőt meg
                  tudott számára nyerni az első megjelenésénél. Ennek a hatása alatt álltak maguk a
                  főhivatalnokok is.</p>
               <p>A kormányzó elhatározása olyan hatással volt a többi főurakra, hogy a kegybe
                  jutottat elhalmozták ajándékokkal; a korlátnok egy halcsontból készült aranyozott
                  szánkót erőszakolt rá, teljesen felszerelt kutyafogattal, a hetman pedig erőnek
                  erejével felöltöztette pompás vidrabőrből készült, fekete róka prémes s tarka
                  szironynyal kivarrott hosszú »paskába« s hozzá nyuszt-kalpagot is nyomott a
                  fejére, kék bársony fityegő csákóval. Most már egész kamcsatkai nyalka
                  leventeképen léphetett fel. Hogy kardot is kapott e díszöltözethez, azt nem említi
                  Benyovszky. Lehet, hogy ez alkalommal még nem; de hogy később kardot is viselt,
                  azt a párbaja leírásánál majd megtudjuk.</p>
               <p>Ilyen pompásan felszerelve várta másnap reggel, száműzött társai körében, hogy a
                  tanács érte küldjön. Tíz óra tájon megérkezett szánon az iroda-titkár, Szudejkin,
                  elhozva számára a tanács meghívását, Benyovszky befogatott az aranyos szánkójába s
                  teljes díszben hajtatott fel a városházára. Száműzött társai követték szánjaikon
                  valamennyien; de azoknak nem lehetett a tanácsterembe belépni, csak kívül az
                  utczán csoportosulhattak össze.</p>
               <p>Benyovszkyt bevezették a nagy tanácsterembe, hol a hosszú asztal mellett tizenhat
                  előkelő notabilitás ült; az asztalfőn maga a kormányzó, mellette két felől a
                  hetman és a korlátnok.</p>
               <p>A kormányzón volt a sor, beszédet tartani.</p>
               <p>Az igen okos és helyes beszéd volt.</p>
               <p>- Hallod-e te Augustus Sámuelovics, még most nyomorúlt száműzött; no ugyan hálát
                  adhatsz a védszenteidnek, hogy ide vezéreltek ebbe a mi tartományunkba. Burokban
                  születtél, hetedik gyerek vagy, mert különben így ki nem választhattad volna azt a
                  szerencsét, hogy a legáldottabb országot nevezhesd hazádnak. Két hazád is volt, a
                  melyeket szerencsés voltál elveszteni, ez a harmadik kárpótolni fog mind a
                  kettőért. Mondom, hogy szerencse volt rád nézve, hogy a szülötte hazádat
                  elvesztetted; elmondta a leányom, a kinek te elbeszélted, hogyan üldöztek,
                  kergettek odahaza, kiraboltak, nem kaptál igazságot; összelövöldöztek,
                  összevagdaltak, nyomorékká tettek, rablánczokba vertek. Ime Kamcsatkában pedig
                  megtaláltad a te szabadságodat, boldogságodat, házi tűzhelyedet. Mert ámbátor az
                  elvesztett hazádban többet süt is a nap, mint itt; de mit csinálok én az olyan
                  országban, a hol nincs se törvény, se igazság! a mi országunkat pedig bevilágítja
                  jobban, mint a nap, a mi kegyes czárnőnknek az ábrázatja, a kinek mindnyájan egy
                  szívvel és lélekkel kiáltsuk, hogy a seregeknek ura őt sokáig éltesse és
                  dicsőségében gyarapítsa!</p>
               <p>E nagy lelkesedéssel fogadott bevezetés után, méltóságteljesen inte a kormányzó a
                  korlátnoknak, hogy olvassa fel Benyovszky előtt az okmányt, mely őt szabaddá
                  teszi.</p>
               <p>Hogy éghetett az arcza Benyovszkynak a szégyenpírtól, mikor a felszabadítási
                  okmányt felolvasták előtte. (Megtalálható a szószerinti szövege az
                  emlékirataiban.) Törvényre és igazságra hivatkoztak abban. Pedig az volt az
                  egészben az igazság, hogy a kormányzó leánya beleszeretett a száműzöttbe, s az
                  apja hozzá akarja adni. S ezért addig kell csűrni-csavarni I. Péter czár nevezetes
                  ukázának a paragrafusait, míg azok a kiszemelt szerencsefi termetére ráillenek.
                  Hát még az indokolás milyen volt: a »species facti,« a hogy az okmány nevezi.</p>
               <p>Samuelovics Ágoston a saját és társai életét tette koczkára, hogy a gonosz
                  összeesküvő Casarinow merényletét kipróbálja, melylyel ez a kormányzót és
                  hivatal-társait ki akarta a világból pusztítani. E merényletnek a feljelentésével,
                  megakadályozásával szerezte meg magának Benyovszky azokat az érdemeket, melyekért
                  szabadságát visszaadják, tudta jól, hogy ez nem igaz. Casarinow az ő áldozata.
                  Halálos ellensége, a ki őt és társait akarta orozva megölni, de nem a kormányzót.
                  És most mégis azt büntetik meg és őt érdemesítik jutalomra.</p>
               <p>Szabad ez! - A hol a szabadságért küzdenek, az mindig csatatér: s a csatatéren meg
                  van engedve a csalás. - Sophisma; de jó!</p>
               <p>Az ítéletet aláírták, megpecsételték, s aztán kiszegeztették a tanácsház
                  kapujára.</p>
               <p>Ennek végeztével a kormányzó odahívta az elnöki székhez Benyovszkyt, s egy tükröt
                  tartva eléje, azt mondá neki, hogy csókolja meg benne saját magát. - Ez a
                  szertartásos jelvénye a visszanyert szabadságnak. - Ez az a csók, a mely
                  legdrágább a világon!</p>
               <p>A mint Benyovszky önképmását megcsókolta a tükörben, azonnal megszűnt becstelen
                  lenni; nem volt többé száműzött, kitaszított: becsületes lett és szabad. - A
                  kormányzó volt az első, a ki megölelte és megcsókolá; követték a példáját a többi
                  urak.</p>
               <p>Azután hat katona lépett elő egy dobossal, kiknek kiséretében a titkár bejárta az
                  egész várost, minden utczaszegleten kihirdetve dobszó mellett Benyovszky szabaddá
                  tételét.</p>
               <p>Nagyon ünnepélyes jelenet volt ez: úton-útfélen ölelkeztek, csókolóztak az
                  emberek; az öröm, az érzékenység az oroszoknál ragadós.</p>
               <p>De Benyovszkynak ebben a pillanatban sem volt más az eszében, mint az örök
                  gondolat: a végképen megszabadulás ebből a börtöntartományból. Egy ötlete támadt,
                  a minek keresztűlviteléhez éppen kedvező volt a jelen pillanat hangulatja.</p>
               <p>----------</p>
               <p>A szabadsággal veszély jár együtt. Nyomában jön a türelmetlen szerelem. Ugyanaz a
                  dobszó, mely kihirdeti, hogy Benyovszky szabaddá lett, azt is kidobolja, hogy a
                  kormányzó legszebbik leányának vőlegényévé lett. Nem áll közöttük semmi akadály
                  többé.</p>
               <p>No hát halmozni kell új akadályokat: időt és tért tolni kettőjük közé, mely
                  szíveiket távol tartja.</p>
               <p>Készen volt már agyában a terv.</p>
               <p>- Uraim, mondá a tanácsbelieknek; (miután számára is széket toltak a
                  tanácsasztalhoz) a milyen végtelen volt a kegy, melyben érdemem fölött
                  részesítétek, ép oly határtalan az én hálám irántatok. Igazat mondott kegyelmes
                  kormányzónk, a midőn Kamcsatkát a világ legboldogabb tartományának nevezte. Én azt
                  mondom, hogy még boldogabb is lehet. Megvizsgáltam e vidék talaját, a midőn az
                  iskolánk alapját kiástuk, s úgy találtam, hogy ez valódi őstermékenységű föld,
                  mely csupán munkás kezekre vár, hogy a mostaninál tízszerte nagyobb népességet
                  bőségben eltartson. Én azzal akarom bebizonyítani új hazám iránti
                  háladatosságomat, hogy meghonosítom ez országban a földmívelést. A hogy az általam
                  lemásolt térképekből látom, e czélra volna egy igen alkalmas terület Lopatka
                  vidékén, a hol most csak irámok legelnek. Én az itteni száműzöttekkel, s még
                  valami 40 kamcsadállal letelepülök azon a most kopár földön, ott egy új falut
                  alakítunk; tavaszszal feltörjük a pázsitot, s vetünk a barázdába árpát, a mi korán
                  megérik s aztán nemcsak Kamcsatkát, de még Ochoczkot is ellátjuk árpaliszttel, a
                  mi nálunk a legdrágább árúczikk. Én jót állok e vállalat sikere felől.</p>
               <p>Az uraknak szerfölött megtetszett ez az indítvány. Arra valóban még eddig senki
                  sem gondolt, hogy Kamcsatkában még az édes anyaföldtől is lehet nyerni valamit. Az
                  ő gazdaságuk eddig csak a jégmezőkre volt alapítva; aratásukat végezte a háló a
                  folyamokban; az ekevas, ásó, kapa, mind ismeretlen szerszám volt e hazában.</p>
               <p>Varázslónak kellett azt nevezni, a ki felfedezte, hogy még nyáron is lehet valami
                  hasznos munkát végezni az embernek, a mikor a vadászat pihen; mert a bundás vadnak
                  olyankor megy a szőre, nem ér semmit az irhája.</p>
               <p>Megveregették, érte az indítványtevőnek a vállát. Meg kell hát neki engedni, hadd
                  törje a tenyerét a kapanyéllel.</p>
               <p>- No majd holnap határozzunk e felől, mondá a kormányzó. Mára elég volt ennyi.
                  Most menjünk a lakomára.</p>
               <p>Egy ilyen nevezetes eseményt érdemes volt nagyszerű áldomással megörökíteni.</p>
               <p>Benyovszky azonban engedelmet kért, hogy elébb a kenyeres pajtásait értesíthesse a
                  történtek felől.</p>
               <p>Azok ott várták a visszatértét a tanácsház ajtajában példás kitartással. A
                  kiszegezett szabadságítélet, a dobszó mellett kihirdetett kiáltvány tudatá velük a
                  főeseményt. Mindnyájan örültek rajta nagyon. Hanem a mint azt a földmívelési
                  tervezetet közölte velük Benyovszky, egyszerre valamennyinek hosszúra szaladt az
                  ábrázatja.</p>
               <p>- Hallod-e vezér, mondá neki Pánow. Nekünk legkisebb kedvünk sincs ahhoz, hogy
                  mink itt maradjunk »zabot hegyezni« Kamcsatkában. Mi nem erre a czélra esküdtünk
                  össze. Nem vágyik a mi tenyerünk a kapanyél után.</p>
               <p>- Hát hiszen nemis az lesz ennek a vége, vigasztalá meg őket Benyovszky. Hanem az
                  van benne, hogy szükséges nekünk egy a várostól távol s a tengerhez közel eső
                  helyet kapnunk, a hol az utazásunkhoz megkivántató készleteket összehordjuk, s
                  erre való lesz a mi lopatkai telepünk. Azután pedig, a mint az idő kienged: azon
                  ürügy alatt, hogy az új telepünkhöz szállíttatjuk a házaink gerendázatát, a
                  földmívelési eszközeinket, kell a kormányzóságtól egy hajót kapnunk, a mely
                  mindent odaszállítson. S ha aztán egyszer ez a hajó a birtokunkban lesz, akkor
                  majd nem szántjuk mi többé a lopatkai gyepet, hanem a tenger hullámait.</p>
               <p>Ez a magyarázat azután mindenkit kielégített.</p>
               <p>A valódi és leghelyesebb indokát elhallgatta előttük Benyovszky. A lopatkai
                  tervezett telep el fogja őt távolítani hosszú időre Afanáziától.</p>
               <p>Így védelmezte magát a szerelem ellen.</p>
               <p>Nem! Ez az ember nem volt regényhős!</p>
               
            </div>
            <div type="chapter">
               <head>TIZENKETTEDIK FEJEZET. OLYAN ÖRÖMÖK, MELYEK SZOMORÚVÁ TESZNEK.</head>
               <p>A mint társait megnyugtatta Benyovszky, sietett a tiszteletére rendezett
                  díszlakomához. Huszonkét előkelő uraság a városból volt arra hivatalos, nejeikkel
                  és leányaikkal együtt; a kormányzó neje és leányai is jelen voltak. Afanázia
                  bájosabb volt, mint valaha. A nap hőse mellett ült az asztalnál, s szemeinek
                  tekintete elárulá, hogy mit érez iránta. - Benyovszky gyöngéd udvariassággal
                  viszonzá a bájos gyermek naiv enyelgését. - Minthogy Afanázia még nem szívelhete a
                  lakoma általános lelkesítő italait, a pálinka és likőr erős fajtáit, s csupán
                  nyírvizet ivott, czukorral édesítve; Benyovszky is az ő italát osztá meg. - Így
                  aztán egészen józan maradt - a mámortól is, a szerelemtől is. - A társaság jó
                  kedve pedig egyre fokozódott, a mint új étekfogás mellé új korsók kerültek az
                  asztalra.</p>
               <p>A lelkesedés tetőpontján egy gazdag városi polgár, Kázimir úr arra az indítványra
                  emelé poharát, hogy elég volt már a szép szóból; jöjjenek az eleven tettek! A nap
                  hőse felköszöntésekből nem építhet házat. Ő tehát felszólítja az egész úri
                  társaságot, hogy az érdem megjutalmazásáúl adakozzanak össze Benyovszky számára, a
                  kit mivel megáldott az Isten, hogy a háztartását berendezhesse.</p>
               <p>Ebből aztán nemes vetélkedés támadt az indítványtevő és Nilow úr között. A
                  kormányzó is a nagylelkűségig volt már felhevűlve s nem akarta engedni, hogy az ő
                  leendő vejének a háztartásáról valaki más gondoskodjék, mint ő saját maga. Van
                  miből! - De a korlátnok a szavába vágott, hogy biz azt csak engedje át az uraknak,
                  neki sok gyermeke van, azokról kell gondoskodnia; a hetman is segített a
                  rábeszélésben, míg végre leengedte magát csillapítani, hogy hát nem bánja, legyen
                  úgy; de a házasságnak rögtön meg kell történni, a mint az irkuczki főkormányzótól
                  megérkezik a kinevezés Sámuelovics számára rendőrfőhadnagygyá.</p>
               <p>Hogy éghetett az arcza Afanáziának, a mikor ezt mondták! milyen forró kézzel
                  szoríthatá meg jegyese kezét! mint kérdheté tőle suttogó szóval: »miért olyan
                  jéghideg a te kezed?« Benyovszky pedig azt számítgatá magában, hány nap telik
                  bele, a míg innen a futár Ochoczkig hajóval, onnan Irkuczkig kutyaszánnal,
                  irámszarvassal eljut s ismét visszakerűl? Aztán, hogy titkos eszmejárását
                  elrejtse, poharat emelt, felköszöntve a legjobb atyát és kegyes jóltevőjét, a
                  kormányzót.</p>
               <p>- De engem csak ne köszönts fel nyírvízzel! kiálta az öreg. Mind ilyen vízivók a
                  magyarok? (Benyovszky biztosítá, hogy isznak azok néha bort, is.) Ahá! Ismerem.
                  Azt meg a méhek készítik. (Méhsert ivott valaha az öreg; azt hitte, olyan a
                  »bor.«)</p>
               <p>Afanázia aztán azt mondta Benyovszkynak, hogy játszanak találósdit.</p>
               <p>Hat kenyérgolyócskát vesz a leány a markába s azokat elszórja az abroszra, ha a
                  hat galacsin keresztformára áll meg, így: , akkor teljesűlni
                  fog, amit magában gondolt.</p>
               <p>A kereszt kijött, a leány tapsolt: »én arra gondoltam, hogy megkapod-e a
                  kinevezést a főkormányzótól, míg a jég elolvad? - Hát te mire gondoltál?«</p>
               <p>Benyovszky válasz helyett megcsókolta a jóslatszóró kezet.</p>
               <p>Ő meg arra gondolt, hogy »megkapom-e azt a hajót, a melyen innen kitörjek, mire a
                  jég elolvad?«</p>
               <p>Balfelűl Nilowné asszony ült Benyovszky mellett.</p>
               <p>A figyelmes anya tekintetét nem kerülte ki leendő vejének eltitkolhatlan
                  búskomorsága.</p>
               <p>Ha a lelkébe láthatott volna! Ha megismerhette volna azt a belső harczot, a mit
                  egy nemes lélek önmagával vív, midőn a szenvedélyek királya, a szabadságvágy
                  odaparancsolja, hogy csalfa játékot űzzön egy ártatlan szerető szívvel. Önmagának
                  vádolója volt és ítélő-bírája.</p>
               <p>- Miért ön ily szomorú - a menyasszonya mellett? szólítá meg egyszer Nilowné
                  asszony az elmélázót.</p>
               <p>E kérdésre most valamit mondani kellett. Nem hazugságot, de másik igazat.</p>
               <p>- Vádol a lelkem, hogy én itt most mulatok, boldog vagyok, a míg társaim odakinn
                  nyomorban lézengnek; holott ők is olyan jók, mint én. S ők mindenüket megoszták
                  velem, mikor ide kerültem, mintha testvérük volnék.</p>
               <p>- Szép öntől, hogy úgy aggódik miattuk. Én rajta leszek, hogy a kormányzót rá
                  vegyem, hogy tegye önnek a társait is szabaddá.</p>
               <p>Benyovszky nagyon megköszönte ezt a nemes szívű hölgynek.</p>
               <p>- És most ne menjen ön többet a száműzöttek tanyájára vissza! folytatá Nilowné.
                  Legyen egészen otthon mi nálunk. Lakjék addig is a mi házunknál, legyen a mi
                  asztalunk vendége; mi már berendeztünk az ön számára egy csendes kis szobát,
                  mindjárt ott a Fáni szobája mellett, az ablaka éppen a várárokra nyílik, a honnan
                  a nagy fenyőfák sudarai felnyúlnak. Onnan szokott a Fáni kinézni a zúzmarás fákra,
                  úgy hogy a lehelletével egy kerek lyukat olvaszt a jégvirágos ablaktáblán. Az lesz
                  az ön lakása, a míg az esküvő megtörténik.</p>
               <p>Ez az ajánlat hozta még csak igazán zavarba Benyovszkyt. Ezzel végkép el volna
                  szakítva összeesküvő társaitól. Arról hasztalan lett volna Nilowné asszony előtt
                  vesztegetni a szót, hogy ez minden illem és tisztesség szabályai ellen volna, hogy
                  egy vőlegény a mátkájával tőszomszéd szobában lakjék, a míg frigyük az oltár előtt
                  szentesítve nincsen; mert ezen a paradicsomi helyen a czivilizált világ
                  etiquettjéről senkinek fogalma sem volt. - Sikeresebb védelem volt annak a tervnek
                  az előadása, melyet Benyovszky a tanács által elfogadtatott, a földmívelési
                  telepítvény előkészítésénél Benyovszkynak folytonosan ott kell lenni a jövendő
                  telepesek között, intézkedni, rendelkezni, földeket, házhelyeket kimérni,
                  felosztani, házakat felépíttetni; míg teljesen megérteté Nilownéval, hogy
                  nagyrabecsült szíves ajánlata, bármilyen kecsegtető legyen is, de a körülmények
                  figyelembevételével, el nem fogadható.</p>
               <p>Így nagy nehezen kitudott szabadulni abból a nagy szeretetből, - a melytől annyira
                  rettegett.</p>
               <p>Több társa, az egész lakomát valahonnan az ajtóból nézte végig; Alexis protopópa
                  maga jelen is volt, mint vendég az asztalnál. Ők tanúi voltak mind annak a sok
                  kitüntetésnek, mely vezérüket érte. Hallották Kázimir ajánlatát, a kormányzó
                  nyilatkozatát, gyönyörködhettek Afanázia gyöngéd játszi tréfáiban, s azzal a
                  meggyőződéssel siettek haza a falujokba, hogy Benyovszkynál boldogabb ember nem
                  lehet már a földön.</p>
               <p>Mikor aztán Benyovszky a hölgyeket haza kisérte a várba, (az urak ottmaradtak még
                  poharazni) s elbúcsúzott tőlük, sietett a száműzöttek telepére; már összegyűjtve
                  találta a társalgási házban valamennyi ittlevő társát.</p>
               <p>Ezúttal nem várták őt vérbírósággal, kivont kardokkal, méregkehelylyel; igen
                  érzékeny kedélyhangulatban voltak.</p>
               <p>Chrustiew fogadta, megölelve, megcsókolva.</p>
               <p>- Bizony Isten, örömkönnyeket látsz a szemeinkben, bajtárs. Örülünk azon, hogy te
                  boldog ember lettél. Megérdemletted a szerencsédet s mi nem akarunk annak az
                  útjában állni. Ime feloldunk a nekünk adott esküvésed alól. Egyhangú határozatunk
                  ez. Felmentünk a kötelezettséged alól. Te légy boldog és dicső. S aztán majd fogd
                  pártunkat nekünk nyomorúltaknak a hatalmasok előtt.</p>
               <p>Mindnyájan odatódultak Benyovszkyhoz, Chrustiew szavait hangos
                  tetszésnyilvánításokkal megerősíteni. Az volt a boldogabb, a ki a kezét
                  megszoríthatta.</p>
               <p>A mint vége volt az érzékeny ömledezésnek, Benyovszky megköszönte a társaságnak
                  ezt a baráti nagylelkűséget; de egyúttal kijelenté, hogy nem fogadja azt el.</p>
               <p>- A mit én egyszer esküdtem, azt soha nem esküszöm vissza. Nemcsak azért, mert ti
                  nektek tartozom, de még inkább, mert magamnak tartozom vele. Nekem a
                  mennyországnál is drágább a haza, s a szerelemnél kivánatosabb a szabadság. S ha
                  az elnyomóink bálványnyá magasztalnak is fel: veletek egyenlőnek fogom magamat
                  érezni, a míg ti rabok vagytok. Megesküdtem nektek, hogy lánczainkat szét fogom
                  tépni, legyen az vasláncz, vagy rózsaláncz. Megújítom ez esküt!</p>
               <p>Ezektől a szavaktól meg aztán éppen a lábaihoz omlottak valamennyien.</p>
               <p>Pánow megtartá előrelátó nyugodt eszét.</p>
               <p>- Futtassunk gyorsan egy hírnököt Nisney-Osztrogba, ottani társainkhoz, a ki
                  tudassa velük a valót. Mert ha azok csak annyit fognak megtudni a kósza hír után,
                  hogy Benyovszky maga szabaddá lett; félreértik a dolgot, s leorgyilkolják a
                  vezért.</p>
               <p>Szibaew vállalta magára a küldetést.</p>
               <p>De más körülmény is segélyére jött Benyovszkynak.</p>
               <p>Másnap megkapta a kormányzótól a tanács határozatát, melyben földmívelési
                  telepének terve helybenhagyatik. Ebben a határozatban ki lett mondva, hogy
                  mindazok a száműzöttek, a kik belépnek e telepbe, s szántás-vetésre vállalkoznak,
                  azonnal szabad emberekké lesznek nyilvánítva. I. Péter czár ukáza erre is
                  felhatalmazza a kormányzót. Természetes, hogy valamennyi száműzött mind aláírta a
                  telepítési nyilatkozatot; s erre ünnepélyesen ki lett hirdetve valamennyi
                  kamcsatkai száműzöttre a közbocsánat. Nem volt többé politikai rab senki egész
                  Kamcsatka tartományában.</p>
               <p>És mindezt a csodamunkát egy hónap alatt vitte végbe egyedül, magában - Benyovszky
                  Móricz.</p>
               
            </div>
            <div type="chapter">
               <head>TIZENHARMADIK FEJEZET. A JÓTETT UZSORÁVAL TÉRŰL MEG.</head>
               <p>Játék volt ez; de a legveszélyesebb, melyet valaha emberek játszottak, koczkára
                  téve a maguk és mások életét; fölhasználva a szív és ész adományait, s a mi más
                  helyzetben kincs, azt mind csak játékéremként dobálva oda és fogadva vissza: testi
                  jóllétet, szabadságot, szerelmet.</p>
               <p>Egy bajtársát már kénytelen volt főbelövetni Benyovszky s egy játszótársát nehéz
                  börtönbe juttatni.</p>
               <p>Biaczinin miatt nem vádolta a lelkiismeret: áruló volt, esküt szegett,
                  megérdemelte a halált; de mikor Casarinow nyomorúlt családját látta maga előtt,
                  akkor valami nehéz vád feküdt a szívére. Ez az ember csak »őt« akarta megölni. S
                  ennek az embernek az ő saját hazája iránti hűségből igaza volt, veszedelmes
                  összeesküvést akart ezzel parazsában kioltani. És mégis ez az ember lett
                  megbüntetve, azért, a mi kamcsatkai hazafiúság szempontjából kötelessége volt; ez
                  szenved lánczokra verve, dohos földalatti börtönüregbe elzárva, családja koldussá
                  van téve. És ő ennek az elgázolt embernek a hátán emelkedett föl. A víg lakodalmas
                  nótán keresztűl hangzik az ő árváinak a sírása.</p>
               <p>Föltette magában, hogy kiszabadítja ezt az elbuktatott ellenségét.</p>
               <p>Megkisérté egyszer előhozni Casarinow dolgát Nilowéknál, a hol felszabadulása óta
                  mindennapos vendég volt az ebédnél.</p>
               <p>Nilowné maga adott rá alkalmat.</p>
               <p>- Csak nem akar önnek a rossz kedve elmúlni ma sem. Úgy ül Fáni mellett, mintha
                  csak a másvilágba bámulna a szemével. Pedig a mit én megigértem, megis tartottam.
                  Nemde nem szabadultak-e fel önnek a jó barátjai valamennyien?</p>
               <p>- Hálás szívvel köszönöm a vett jókat. A barátaim már szabadok. De még egy ember
                  lánczra van verve, az ellenségem Casarinow. Ennek a lánczcsörgését hallom.</p>
               <p>Ebbe aztán beleszólt Nilow úr is.</p>
               <p>- Csak hagyd te annak pengetni a maga cziteráját: rászolgált. Gazember volt.
                  Megakart mérgezni téged is, engem is. Majd elpatkoltál magad is a veszedelmes
                  patkányméregtől.</p>
               <p>- Nemis őt sajnálom, hanem a nyomorúlt családját. Nem állhattam meg, hogy ma
                  reggel, mikor a házuk előtt elmentem, be ne szóljak hozzájuk. Az asszony átölelte
                  a térdeimet, a gyermekek a kezeimbe csimpajkoztak: úgy könyörögtek, hogy
                  szabadítsam meg a családapát, a kit én adtam a börtönnek. - És én megigértem
                  nekik, hogy közbenjáró leszek az elítélt mellett a kormányzóságnál.</p>
               <p>- Azt nagyon bolondúl tetted! heveskedék Nilow apó. Arra ugyan rá nem beszélsz
                  senkit, ha mindjárt magad volnál is Aranyszájú Szent-János. Casarinownak, a
                  hazaárulónak, Nagy-Péter czár ukáza értelmében, az összes vagyona lefoglaltatott,
                  hatvanezer rubel volt. Nekem is jutott belőle, osztály szerint tizennyolczezer
                  rubel.</p>
               <p>(Ebből kiszámíthatá az ember: - a korlátnoknak és a hetmannak szintén annyi:
                  háromszor tizennyolcz, az ötvennégy, - az állampénztárnak maradt - hatezer rubel.
                  - Ezt nevezi a kamcsatkai arithmetika »aurea regula«-nak.)</p>
               <p>Nilow úr atyai gyöngédséggel csipicsókot adva Afanázia piros orczájának, tevé
                  hozzá:</p>
               <p>- Csak nem akarod tán, hogy megrövidítsem a te leendő feleségecskédnek a
                  kelengyéjét?</p>
               <p>Erre Benyovszky nemes büszkeséggel válaszolt.</p>
               <p>- Én nem kivánok vagyonért házasodni. A kit én szeretek, el tudom tartani
                  tisztességesen, a magam emberségéből.</p>
               <p>- Ugyan mi módon, mikor még meg sem kaptad a rendőr-főhadnagyságot? Az
                  iskolamesteri fizetésedből?</p>
               <p>- Arról ugyan már lemondtam. Az iskola-felügyelést átadtam Wynblathnak és
                  Medernek.</p>
               <p>- Hát talán a sakkozásból akarod eltartani a feleségedet? Hátha a hogy eddig
                  nyertél, ezután mindig veszteni fogsz? A kerék egyszer föl másszor alá.</p>
               <p>- Azzal pedig végképen fel kell hagynom, ha a földmíves-telepre kiköltözöm. De van
                  tisztességes vagyonom, a mivel a bolsereczki polgárság látott el. Tegnap volt
                  nálam Kázimir úr, s tudatta velem, hogy az itteni főpolgárok hatezer rubelt
                  ajándékoztak a számomra, készpénzben, árúczikkekben, élelmi szerekben és
                  felszerelésben.</p>
               <p>- Az már helyes. Hanem azért a Casarinow vagyonát nehéz lesz már visszaadni; ha én
                  lemondanék is a magam részéről; a másik két úr tudom, hogy nem teszi. A korlátnok,
                  ismered jól, él hal a pénzért, ha az azt egyszer a ládájába bezárta, többet onnan
                  az napvilágra ki nem jön, a hetman pedig inkább kést üt a tokájába, minthogy
                  egyszer bezsebelt pénzt visszaadjon, ezóta el is költötte már, vett rajta perzsa
                  szőnyegeket, mandarin-likőröket (száz rubel egy palaczkkal.) És a mi fődolog: az
                  állam illetménye már el is van könyvelve! Mit gondolsz? A főkönyvből valamit
                  kitörülni! Vagy éppen kivakarni! Hisz ez felségárulás volna!</p>
               <p>- Ezt én éppen így elmondtam Casarinownénak, szólt Benyovszky, a mint szóhoz
                  juthatott. Megmondtam neki, hogy az elkobzott vagyona a férjének vissza nem
                  adható. Erre az asszony sietett szavamba vágni, hiszen nemis kivánjuk azt vissza;
                  csak a szabadságát adják vissza Casarinownak. Aztán küldje el őt a kormányzóság a
                  kurili szigetekre adóbeszedőnek. Ott ő két esztendő alatt bőven visszaszerzi, a
                  mit most elvesztett.</p>
               <p>- Ez már más, szólt Nilow úr, megenyhűlt kedélylyel. Ha a vagyon-kérdést nem
                  bolygatja a jó asszony. Hiszen bizony magam is nagyon sajnálom a jámbor
                  Casarinowot. Annyiszor ebédelt az asztalomnál, én meg az övénél. S igen szépen
                  tudott cziterázni. De mit szól ehhez a korlátnok, meg a hetman?</p>
               <p>- Már beszéltem velük. Eleinte tüzeskedtek, hanem aztán elévették a jobbik eszüket
                  s azt igérték, hogy ebéd után ide fognak jönni.</p>
               <p>Meg is tartották az igéretüket; már hangzott a lábtappogásuk odakívül a folyosón,
                  a mint a havat lerázták a saruikról. A kormányzó még egy korsó arakot hozatott az
                  asztalra.</p>
               <p>Ott azután a három főúr és Benyovszky közös tanácskozás után elhatározák, (az
                  asszonyokat átküldve a saját szobájukba,) hogy tehát adassék vissza Casarinownak a
                  szabadsága, s egyúttal küldessék ki ő kelme a Kurili-szigetekre adóbehajtónak. Ezt
                  a határozatot Benyovszkyra bízták, hogy közölje a bebörtönözöttel.</p>
               <p>Benyovszky lelkendezve sietett ez örömhírrel, s csak úgy futvást búcsúzott el a
                  hölgyektől, pár szóval tudatva velük a kivívott sikert.</p>
               <p>- Különös ember vagy te, monda Afanázia. Hogy az ellenséged csókját elnyerhetni
                  olyan igen sietsz; s a kedvesed csókja elől elfutsz!</p>
               <p>Az államfoglyok börtöne a váron kívül volt: egy sánczpalánkokkal négyszögbe
                  foglalt udvar közepén, mély üreg, hosszú folyosókkal, mind a földbe vágva; felűl
                  betetőzve vastag deszkákkal, melyeken félölnyi magasan fekszik a hó, a deszkák
                  hasadékain át jégcsapok csüggnek alá; a zsúfolt üregben megszorúlt emberbűz melege
                  olvasztja odafenn a havat. A falak csillognak a fehér zúzmarától.</p>
               <p>Ebbe a börtönbe csak a gonosztevőket zárják, a kik tíz éven felűl, vagy
                  élethosszig rabságra vannak ítélve; időközönkint kiszenvedendő kancsuka-ütésekkel,
                  melyeknél a minimum 100, a maximum 1000.</p>
               <p>Ezek már nem lánczot viselnek, a láncz csak a politikai foglyok kitüntetése; a
                  gonosztevők börtönei lakóinak a lábait két egyenes vasrúd foglalja össze, mely
                  négy füllel egymáshoz és a békókhoz van erősítve s közepén szíjjal a derékhoz
                  kötve.</p>
               <p>Élelmüket az alamizsna szolgáltatja. A rabok iránti könyörületben az orosz nép
                  nagyszerű.</p>
               <p>A rabok télen a jeget vágják a Bolsa-folyamon, hogy szabadon legyen tartva a hajók
                  járása, nyáron a hasznavehetlen bárkákat szedik szét, vágják darabokra. Némelyik
                  titokban mesterséget is űz: csizmát foltoz, pénzt keres vele, azt megiszsza.</p>
               <p>Ezek közé lett Casarinow bezárva.</p>
               <p>Egy előkelő úr, a ki még akkor, hogy idehozták, szép hosszú körszakállt,
                  hátrafésült sűrű hajat viselt. Odabenn aztán a börtön borbélya leültette egy kis
                  székre s lenyírta a haját két ujjnyi hosszúságra, a szakállát tőből, azután
                  nekiállt egy borotvával, s a feje két oldalát simára kiborotválta, meghagyva a
                  közepén tarkótúl homlokáig egy széles mezsgyét, olyanformán, mint a kakadunak a
                  bóbitája, vagy a bajor kürazirnak a sisaktaraja. Ilyen a rabok toiletteje.</p>
               <p>Egy ilyen alakot vezettek Benyovszky elé, mikor az a kormányzó parancsát
                  előmutatva a börtön gádorába leszállt. Alig bírt ráismerni.</p>
               <p>A nyomorúlt rab odaborúlt a lábaihoz s bocsánatáért könyörgött.</p>
               <p>- Miért reménykedel, hogy én neked bocsánatot hozok?</p>
               <p>- Mert ismerlek: - tudom, hogy nem azért jöttél ide, hogy nyomorúlt állapotomban
                  gyönyörködjél.</p>
               <p>Benyovszky aztán tudatá vele, hogy a kormányzóság kegyelmet ád neki, ha az
                  elkobzott vagyona visszaadásáról lemond.</p>
               <p>Casarinow még a testén levő utolsó köntösét is kész volt odaadni; mezítelenűl is
                  drága lesz a szabadság! Elfogad minden föltételt, a mit eléje szabnak.</p>
               <p>Ekkor aztán megvigasztalta őt Benyovszky.</p>
               <p>- Innen pedig azonnal a Kurili-szigetekre fogsz menni, adót behajtani, két évig
                  ott maradsz. Két év elég lesz rá, hogy az elkobzott vagyonodat visszaszerezd.</p>
               <p>- Óh egy év is elég lesz! ordíta fel kitörő örömmel Casarinow. (A mi nagy
                  vigasztalás lehet a szegény Kurili adófizetőkre nézve.)</p>
               <p>Ekkor aztán átölelte Benyovszky térdeit, s tetézte a hálálkodást esküdözéssel,
                  hogy őt fogja élete boldogítójának tekinteni. Alig tudta magát a karjai közűl
                  kiszabadítani.</p>
               <p>- De most ereszsz vissza, hadd sietek a kormányzóhoz, hogy még ma kibocsátasson a
                  börtönödből.</p>
               <p>Casarinow azon könyörgött, hogy addig is hadd maradjon kinn a börtön udvarán, s
                  élvezhesse azt az áldott friss szelet, mely az éles porrátört havat hordja az
                  arczába.</p>
               <p>Benyovszky sietett vissza a várba, hírűl vinni az együtt pokulálgató uraknak, hogy
                  Casarinow beleegyezik szabadságának visszaváltásába egész vagyona árán.</p>
               <p>Erre azután nagyot dagadt a főurak nagylelkűsége, rögtön megiratták a korlátnokkal
                  a parancsot, mely szerint Casarinow azonnal szabadlábra helyezendő, s a másikat,
                  melyben a Kurili-szigetek számára fő-adóbehajtónak kineveztetik. Mindkét
                  parancsnak foganatosítására kiküldék Kuzimin őrmestert.</p>
               <p>Benyovszky megköszönte a főuraknak az ellenségén gyakorolt kegyelmet, s aztán
                  sietett Kuzimin társaságában a börtön-telephez.</p>
               <p>Útba ejté Casarinowék házát. A családtagokon kívül még egy ismerőst talált ott:
                  Csorni Ivánt.</p>
               <p>Ennek a nevét ott találjuk az összeesküvők legelső megalakulásánál egybegyültek
                  névlajstromában. Azóta nem volt ez a név emlegetve.</p>
               <p>Mikor Benyovszky belépett a házba, a nő, a gyermekek mind reménytől repeső
                  tekintettel járultak eléje. Csorni Iván a középgerendának vetve a vállát, játszott
                  az övébe dugott kése nyelével, marczonán tekintve a belépő látogatóra.</p>
               <p>Benyovszky röviden beszélt.</p>
               <p>- Itt van Kuzimin őrmester, kezében a kormányzó két parancsa. Az egyik visszaadja
                  Casarinownak a szabadságát; a másik elküldi őt a Kurili-szigetekre fő-adószedőnek,
                  ma, ebben a nyomban.</p>
               <p>Azt az örömsírást, azt az őrjöngő csókpazarlást, kellett volna látni! Hogy omlott
                  egyszerre a lábaihoz egy egész családnak ifja, véne, leánya, gyermeke, ölelve,
                  csókolva, a hol érték, a kezeit, a ruhája prémét; s beszéltek hozzá szívtől
                  szakadt szókat.</p>
               <p>- Ne töltsétek én velem itt az időt. Siessetek Casarinowhoz. Ő szenved. Rátok
                  vár.</p>
               <p>Ezzel a szóval lerázta őket magáról. A család apraja nagyja sietett Kuzimin
                  őrmestert körülfogni; azt vitték nagy riadallal az utczán végig s kínálták
                  pálinkás butykossal, hogy jobban lépegessen a méltóságos saruival.</p>
               <p>Mikor a család otthagyta Benyovszkyt, eléje toppant Csorni Iván a félhomályból,
                  öklébe szorítva éles kését.</p>
               <p>- No Sámuelovics Ágost! Áldd az Istenedet! Mert mai nap a sírodat ugrottad
                  keresztűl. A Szentháromság egy Istenre mondom, soha sem voltál olyan közel a
                  halálhoz, mint ma! - Ismersz. Csorni Iván vagyok. Unokatestvére Casarinownak. Én
                  tudtam jól, hogy Casarinownak jó oka volt rá, hogy téged és társaidat meg akarjon
                  ölni. Ismerem a terveteket, a mire összeesküdtetek, jobban mint Casarinow.
                  Nyakadat szeghettem vele. Várni akartam, a míg bosszúm megérik. Hogy mikor a
                  sikerhez legközelebb állsz, akkor szakítsam a fejedre a veszedelmet. A miért az
                  öcsémet megrontottad. - De most megölted a haragomat. A hogy ennek a késnek a
                  pengéjét most ketté töröm, olyan igazán esküszöm neked, hogy soha el nem foglak
                  árulni, titkodat megőrzöm. Jó szíved van, szabaddá akarsz lenni, légy szabaddá,
                  nem állom útadat soha.</p>
               <p>Azzal megölelte Benyovszkyt s megcsókolá az orczáját jobb- és balfelől, harmadszor
                  az ajkát.</p>
               <p>Az ilyen csókok is sokat érnek.</p>
               
            </div>
            <div type="chapter">
               <head>TIZENNEGYEDIK FEJEZET. A FEGYVERES BÉKE.</head>
               <p>A faluba hazatérő Benyovszkyt egész örömriadallal fogadták a szövetséges társak.
                  Mindenkinek volt a számára valami örömhír a szájában.</p>
               <p>- A kormányzó megengedte, hogy a városházán adjunk nagy lakomát a felszabadulásunk
                  örömére. Meghíhatjuk rá az előkelőket, feleségestűl, leányostúl. Lesz muzsika!
                  Táncz! - Beszélte az egyik.</p>
               <p>A másik Nilowné asszony izenetét közvetíté:</p>
               <p>- A kormányzóné azt kivánja, hogy a lakománkon Afanázia vigye a háziasszonyi
                  tisztet, mint a te menyasszonyod.</p>
               <p>- A polgárok nagyszerűen adakoztak a lakománkhoz.</p>
               <p>- Mi pedig egy új díszöltözetet készíttettünk a számodra, a mit a lakoma napján
                  fogsz viselni a mi kedvünkért.</p>
               <p>A díszöltöny állt egy pompás veres atlasz-kaftányból, arany virágokkal kihímezve
                  és körűl fekete rókával prémezve, s egy pár finom szironynyal kivarrott
                  bakancsból.</p>
               <p>Benyovszky mindezt megköszönte szépen.</p>
               <p>- Szeretem, hogy ilyen jó kedvetek van. Szabadulási tervünket semmi sem takarja el
                  olyan jól, mint a vidám kedély. Tegyünk úgy, mintha mulatnánk. De a mellett soha
                  se felejtsétek el, hogy a vendégeskedésünk egy lőporos hordón folyik, mely minden
                  perczben felrobbanhat. Már háromszor oltottuk el a hozzávezető kanóczot. Ha most
                  Casarinowot ki nem szabadítom a börtönéből, a rokona Csorni Iván elárulja az egész
                  tervünket. Mindennap együtt mulatok a kormányzóval, a hetmannal, meg a
                  korlátnokkal; de ez a mulatság hasonlatos ahhoz, mint mikor az állatszelidítő
                  beledugja a fejét az oroszlánnak a torkába. Ha az oroszlán vért talál szagolni,
                  bizony leharapja a fejét.</p>
               <p>- Jól van. Fegyverrel fogunk menni a lakomára is. Most már szabad emberek vagyunk:
                  lehet kardot kötnünk. Mondá erre Chrustiew.</p>
               <p>- Legjobban aggódom a fölött, hogy mi történik majd az alatt, a míg távol leszek
                  tőletek? Nekem a kormányzót kell követnem tartományi körútjára: ez hetekig
                  eltarthat. E közben történhetnek véletlen balesetek, a mik felől vagy nekem kell
                  titeket tudósítanom, vagy ti nektek engemet. Vigyázzatok, hogy valami ki ne
                  pattanjon. Távollétemben mindenki föltétlenűl engedelmeskedjék Chrustiewnek. Velem
                  pedig jőjjön el három kiválasztott társunk, mintha általam volna felbérelve
                  szolgálatra, három szánnal, hogy szükség esetén általuk értesíthesselek titeket,
                  ha baleset ér, vagy árulás fenyeget.</p>
               <p>Ezt az intézkedést nagyon szükségesnek találták. Kudrin Iván, Lapkin György,
                  Rubasow Miklós ajánlkoztak úti kisérőkűl.</p>
               <p>- Ez nem elég! mondá Pánow. Tégedet, a vezérünket nem szabad azon veszélynek
                  kitennünk, hogy ellenségeink, ha neszt fognak, erőszakkal elnyomhassanak. Valami
                  szín alatt kell a védelmedről is gondoskodnunk. Én azt ajánlom, hogy többen
                  közülünk ajánlkozzanak a kormányzónak díszkiséretűl szolgálni. Hat szánon tizenkét
                  ember elfér. Mindegyik jól fegyverbe öltözve. Egy ilyen csapat elszánt férfi aztán
                  meg tudja védni a vezérét minden véletlen megrohanás ellen.</p>
               <p>Kuzneczow magára vállalta ezt a feladatot. - Ő tudta, hogy kiket lehet a régebben
                  idetelepűlt száműzöttek közűl a kormányzónak díszkiséretűl felajánlani.</p>
               <p>Ilyen volt a fegyveres béke az összeesküdtek és a kormányzóság között. Egyik kéz a
                  poháron, másik a kard markolatán.</p>
               <p>Benyovszkynak még egy stratagémája volt. Lélektani helepolis, melylyel az ellenség
                  sánczát meg lehet ostromolni.</p>
               <p>Ezeknek a főuraknak magasra törő vágyaik voltak. A mások nagyravágyása engedelmes
                  paripa, a ki azt fel tudja kantározni.</p>
               <p>A kormányzó emlegeté Benyovszky előtt, hogy ez a Kamcsatka egy valóságos
                  paradicsom. Érdemes volna a leírásra. Ha valaki azt úgy fel tudná jegyezni, miféle
                  emberek, állatok laknak itten, mi terem ezen a földön, hogy híják a tűzokádó
                  hegyeket, meg a falvakat; hozzátenné a népszokásokat, a tartomány jövedelmi
                  kimutatását, a kereskedelmi forgalmat, stb. hát ebből igen derék munka kerülne ki.
                  Ő maga már nem igen irogat, mert a szemei kettőst látnak, ha a betűkre néz; de a
                  »fiamuram« megtehetné, mert ő még bírja a pennáját.</p>
               <p>Benyovszky aztán megigérte az öregnek, hogy a körútja alatt szerzendő
                  tapasztalatokat mind fel fogja jegyezni, s azokat kiegészítve az eddig olvasott
                  adatokkal, még az útazás alatt szerkeszt belőlük egy olyan nép- és tájismei
                  értekezést, a mit érdemes lesz Szent-Pétervárott kinyomatni, természetesen Nilow
                  úr neve alatt.</p>
               <p>Nilow apó ezért a nagylelkű ajánlatért összevissza ölelte, csókolta jövendőbeli
                  vejét.</p>
               <p>- Tudod, fiam, ha ez a munka meg fog jelenni, akkor ezért nekem az államtanács
                  jutalmúl meg fogja adni az ochoczki kormányzóságot, minden bizonynyal. Plenisner
                  úgy is kegyvesztett már. S ha én egyszer az ochoczki kormányzóságba be tehetném
                  magamat, majd akkor látnád meg, hogy mi az élet Szibériában. Mert tisztelem
                  becsülöm én azt a Kamcsatkát, paradicsom ez azoknak valóban, a kik ide küldetnek,
                  hanem azért áldani fogom a Mindenhatót, a mikor hátat fordíthatok ennek a czudar
                  siralom-völgyének!</p>
               <p>Ezzel a bíztatással legjobban megnyerte Benyovszky a kormányzó szívét. Az pedig
                  rögtön eldicsekedett vele a hetmannak, hogy micsoda fényes kilátás nyílt most neki
                  Benyovszky segélyével, az ochoczki kormányzóságra.</p>
               <p>Kolosow uram aztán rögtön kutyaszánkázott ki Benyovszky házához, nehogy röptében
                  más kapja el a szerencsét.</p>
               <p>- No fiacskám: az apósodat már szépen lábra tetted, most én nekem nyúlj a hónom
                  alá. Tudod, mit szeretnék? Ha rá vennéd a kormányzót, hogy jövő tavaszszal küldjön
                  föl engem Szent-Pétervárra, s gyámolítsa az esedezésemet a felséges czárnő előtt,
                  hogy nevezzen ki engemet az aleuti szigetekre kormányzónak. Látod, se az aleuti,
                  se a kurili szigeteknek nincsen kormányzója. Tudod pedig, hogy az a Casarinow maga
                  mondta, hogy ő egy esztendő alatt helyre pótolja az elkobzott vagyonát, ha csak a
                  Kurili-szigeteken is adóbehajtó lehet. Ebből világos, hogy oda egy kormányzó
                  fölöttébb szükséges. Hát mindent az adóbehajtó dugjon zsebre?</p>
               <p>Az indokolás dönthetetlen volt.</p>
               <p>- Jól van, batyuskám, majd rábeszélem a kormányzót, s magam megírom a
                  felterjesztésedet az előadott eszmék alapján az államtanácshoz.</p>
               <p>- Megteszed azt? Kiálta nagy örömre gerjedve Kolosow; no ha te ezt megcselekszed,
                  én meg keresztűl viszem odafenn, hogy az apósod ochoczki kormányzóvá emeltetése
                  után, a kamcsatkai kormányzóságot te magad kapod meg.</p>
               <p>Benyovszky beburkolta magát a szerénység palástjába.</p>
               <p>- Óh én nem vágyódom még ilyen magasra. Fiatal vagyok még. Aztán vannak nálam
                  érdemesebb urak, kik e polczra áhítoznak. Itt van a korlátnok. Ő lesz inkább a
                  kamcsatkai kormányzói székbe való.</p>
               <p>- No ez szép szerénység tőled. Ilyesmihez minálunk nem vagyunk szokva.</p>
               <p>Benyovszky aztán sietett jóvá tenni a hibáját, nehogy a lemondásával gyanút
                  költsön a hetman fejében.</p>
               <p>- Én inkább szeretnék te veled elmenni az aleuti szigetekre mint korlátnok, a te
                  kormányzóságod alatt.</p>
               <p>- Igazán azt akarod?</p>
               <p>- Óh azoknak a szigeteknek nagy jövendője van. Egész sziget-világ. Dúsgazdag
                  vadtermés! Az ember ott függetlenűl úrkodhatik. Nem ütheti bele az orrát mindenki
                  a dolgába. Ott mi egy csoport elszánt vitéz férfival egész önálló országot
                  alapíthatunk.</p>
               <p>- Azt, azt! toporzékolt a hetman, akár fejedelemmé is kikiálthatjuk magunkat.</p>
               <p>- Még többet is tehetünk. Egy pár hajót felszerelünk, ágyúkkal, legénységgel
                  megrakunk; egy szép napon kikötünk Kaliforniában. A gyáva spanyolokat kikergetjük
                  a telepeikből s elfoglaljuk magunknak az egész új világrészt.</p>
               <p>- Az lesz az isteni dolog!</p>
               <p>A hetman mind bekapta a maszlagot; mikor viszszatért a városba, már királynak,
                  kaczikának, nagy mogulnak képzelte magát.</p>
               <p>Mikor délfelé Benyovszky meglátogatta a kormányzót, együtt találta mind a három
                  főurat. A legédesebb mámorban voltak mind a hárman. Már fel is osztották maguk
                  között az egész szép világot; a hetman valóságos autokrata volt már, a ki hallani
                  sem akart róla, hogy neki más parancsoljon még: s osztotta a törvényt a maga
                  országában.</p>
               <p>A terveiket, álomképeiket azonnal írásba foglaltatták Benyovszkyval; a ki azután
                  még bővített, tódított rajtuk. Egészen belebolondította az urakat e kedvencz
                  agyrémeikbe.</p>
               <p>Így játszik az állatszelidítő a kalitkában az oroszlánnal, a jeges medvével, meg a
                  hyenával: - míg össze nem tépik.</p>
               <p>És ezzel a szellemi stratagémával szépen körülsánczolta magát az árulók ellen.</p>
               <p>Majd hisznek is azoknak ez urak; mikor Benyovszky őket mind herczegekké akarja
                  tenni.</p>
               
            </div>
            <div type="chapter">
               <head>TIZENÖTÖDIK FEJEZET. AURORA BOREALIS.</head>
               <p>A Csorni Ivánnal való kibékülésnek az lett az eredménye, hogy ez az előkelő polgár
                  másnapra nagy vacsorát rendezett s arra meghívta a kormányzót családjával együtt.
                  Benyovszky természetesen Afanáziát kisérte.</p>
               <p>Vacsora után Benyovszkyt ismét a sakk asztalhoz erőtették, s kényszeríték játszani
                  egész éjszakán át.</p>
               <p>Rendkívül jellemző körülmény, hogy az a Csorni Iván, a ki jól ismerte Benyovszky
                  menekülési tervét, az összeesküvő vezért mégis egy lakoma-asztalhoz ülteté a
                  kormányzójával, s jól tudva azt, hogy Benyovszky a sakkjátékon nyert pénzt mind az
                  összeesküvés előkészületeire fordítja, mégis alkalmat adott neki, hogy ezt a
                  veszedelmes rendelkezési alapot szaporítsa.</p>
               <p>Ezúttal hárman játszottak Benyovszky ellen egyesűlt erővel. Így remélték őt
                  legyőzhetni. Talán arra is számítottak, hogy a szép Afanázia közelléte megosztja
                  Benyovszky figyelmét. A szerelmes leány el nem mozdúlt választottja mellől, ott
                  nézte végig az egész unalmas, szótalan, fejtörő játékot, az ő székének a karjára
                  támaszkodva. Négy játékkal húzták ki az egész éjszakát. Proskurákow, Ottlákow és
                  Ribnikow uraimék elvesztették valamennyit, s a játszma »nagy bőr«-ben ment. Húsz
                  tuczat nyest-bőr, tizenkét tengeri vidra, tizenkét fekete róka s azonkívül ötszáz
                  rubel volt a betét. A nyereség oroszlánrészét természetesen a korlátnok és a
                  hetman urak málházták el.</p>
               <p>Reggeli négy óra vetett véget a sakk-tornának.</p>
               <p>Ekkor Benyovszky hazakisérte a kormányzó családját a várba. Nilow úrnak különösen
                  nagy szüksége volt a támogatására. Ilyen hosszantartó lakoma után a derék úr
                  jobban érezte, mint máskor, Galilei mondásának igaz voltát, hogy »mégis mozog a
                  föld!« - Nagyon mozog! Nem is csoda itt Kamcsatkában, a hol huszonnyolcz vulkán
                  közűl négy-öt működik egymást felváltva.</p>
               <p>Mikor aztán a »fiamuram« levetkőzteté és lefektette az ágyba az öreget, betakarva
                  őt a fehér medvebőr bundával, maga is indulni készült hazafelé.</p>
               <p>Az ajtóban elfogta Nilowné asszony.</p>
               <p>- Hova botorkálna ön most, ilyen késő éjszaka, a falujába. Útközben még megeszik a
                  farkasok. Valami rablók rálesnek; tudják, hogy sok pénzt nyert ma este; agyonütik
                  érte. Én bizony nem eresztem haza. Háljon ma mi nálunk.</p>
               <p>Erre a szíves marasztásra csakugyan meg kellett magát adnia Benyovszkynak. Nilowné
                  asszony vette a kezébe a gyertyát s vezette őt a szobákon keresztűl. Végre
                  benyitott egy kis oldalszobába.</p>
               <p>- Ime itt fog ön alunni.</p>
               <p>Benyovszky elbámulva nézett körűl, ez Afanázia hálószobája volt. A szép
                  menyasszony már pelyhes ágyában feküdt, felbontott
                  haja vállain szétomolva. A kandallóban égő tömjénczédrus ágai ámbraillatot
                  árasztottak a szobában.</p>
               <p>Benyovszky néma tekintettel fordúlt Nilownéhoz. Az elértette a kérdést.</p>
               <p>- No hát csak sehol jobb helyen nem lehetne ön, mint a leányomnál: úgy hiszem. Úgy
                  illik, hogy önöknek meg kell szokniok az együttélést. - Remélem, hogy lesz önnek
                  esze.</p>
               <p>Azzal letette a gyertyát az asztalra, s magukra hagyta őket.</p>
               <p>Benyovszky reszketett, mint egy templomrabló, a ki az oltárkincsei előtt áll.
                  Rájuk tegye-e a kezét?</p>
               <p>Ha itt, ebben a világrészben ez a szokás, miért ne követné annak a reguláját? Ha
                  itt az anyai jóindulatnak ez a tanújele, kinek van oka panaszkodni miatta? Még
                  talán az utolsó mondás is elfeledhető: »remélem, hogy lesz önnek esze?« Hátha az
                  édes eszünkkel ilyenkor elragad a szárnyas hyppogryph?</p>
               <p>Hogy még sem úgy történt, azt az örökké szeme előtt lebegő kép magyarázhatja meg.
                  Az anya a gyermekével az ölében. Ez is egy »mater dolorosa.« Ha a Boldogságos
                  Istenanya tud csodákat elkövetni az emberi szívekben, a »boldogtalan emberanya« is
                  tud talán.</p>
               <p>És Afanázia maga még ártatlan gyermek volt. Azt tudta már a leány, hogy mi a
                  szerelem; de hogy mi a szerelemnek a vége? azt nem tudta még. - És nemis tudta meg
                  soha.</p>
               <p>Benyovszky csak annyit jegyez fel e találkozásról, hogy »bájos társnőjének annyi
                  kérdeni valója volt, hogy alig győzött rá felelni, s eltelt az idő, a nélkül, hogy
                  alvásra gondoltak volna.«</p>
               <p>Reggel nyolcz órakor hagyta el Nilowék lakását.</p>
               <p>Mikor a száműzöttek tanyájára kijutott, a társai már tűvé tették érte az egész
                  vidéket. Hogy a Csorni Iván lakomájáról nem érkezett vissza, mindnyájukat
                  megrémíté. »Hol jártál?« kérdezék tőle. »Hagyjatok békét,« monda Benyovszky, nehéz
                  fővel; »készítsetek el mindent a holnapi lakomához; én alig várom, hogy a fejemet
                  letehessem.«</p>
               <p>Azok egymásra hunyorítottak értő tekintettel s nem kérdezősködtek tovább;
                  Benyovszky aztán leveté magát az ágyára s rögtön elaludt, és fel nem ébredt mély
                  álmából délutáni öt óráig. Akkor is csak valami édes álomlátás költötte fel. Talán
                  azt álmodta, hogy otthon van, a csendes kis kárpátvidéki nemesi lakban; s a piruló
                  hajnalt látja kaczagni a derűlt égen és benne a rózsaszínben égő lomniczi
                  bérczormot, s e biborvilág közepett tán egy ismerős mosolygó női arczot.</p>
               <p>S aztán a mint felnyitá a szemeit, valóban fényt látott maga előtt az égen; ablaka
                  nyitva volt, azon bevilágított a lángvörös égbolt, s e csodavilágítástól félig
                  beragyogva, mosolygott előtte egy ismerős tündérarcz.</p>
               <p>Csakhogy az a rózsaláng nem volt a kaczagó hajnal, hanem az ijesztő északfény, s a
                  tündérarcz nem a feleségéé volt, hanem Afanáziáé.</p>
               <p>- Nézd milyen szép ez a mi északi hajnalunk, mondá a leány, gyöngéden a karjára
                  emelve az álomittas vőlegény fejét.</p>
               <p>Szép is volt az! Az aczélkék égen hosszan lövelltek végig a föld delej csodás
                  sugarai, rózsa- és violaszín sávokban, mint egy óriási legyező szárnyai, sötét
                  ablakokat hagyva közeikben; széleikről, mint a jégcsap, mint a cseppkő, csipkékben
                  látszott aláhullani a fénynek rongya; a hajnalragyogáson keresztűl tündököltek az
                  ég minden csillagai s az újhold úgy úszott benne, mint egy gyémántcsónak, ha a
                  nyitott kék égen járt, majd mint egy rubinsarló, ha a vörös lángkéve alá került;
                  de a láthatáron sötéten meredt fel a bibor égre a hegyes Avatsa-vulkán, kanyargó
                  füstjével fekete írást rajzolva a tündéri táblára. Csak a kráter kúpja volt fehér,
                  a hótól. Szép, de fagyasztó.</p>
               <p>S ilyen szép és fagyasztó volt a megvilágított leányarcz is. A gyermekét könnyezve
                  ölelő hitves helyett, a nevető ara.</p>
               <p>- Ki hozott téged ide? kérdezé Benyovszky, szorongó szívvel.</p>
               <p>- Magam jöttem. Olyan régen láttalak. Azt hittem valami bajod esett. Nem volt
                  nyugtom. Ide siettem.</p>
               <p>- Köszönöm. Áldom a jó szívedet. Csak elaludtam erősen. Nincsen semmi bajom.</p>
               <p>- De igen! Beteg vagy. A homlokod olyan forró. Ágyban kell maradnod. Én azért
                  jöttem ide, hogy ápoljalak. Megis izentem az anyámnak, hogy beteg vagy. Itt
                  virrasztok melletted az éjszaka.</p>
               <p>Benyovszky most már komolyan megrettent.</p>
               <p>- Mit gondolsz? Hová lenne a jó híred? Az éjt az én házamnál tölteni!</p>
               <p>- Hát mi van abban? Nem vagy-e te vőlegényem? Nekem kötelességem ez.</p>
               <p>- De mit szól hozzá az anyád? Apád megöl, ha ezt megtudja.</p>
               <p>Erre meg már éppen csak nevetni tudott a leány.</p>
               <p>- Te bizony engem valami vadállatnak nézesz: tán ettől a sok prémtől, hogy úgy
                  félsz tőlem? Megállj, levetem ezt a kaczamajkát rólam, hogy jobban rámismerj.</p>
               <p>S azzal ledobta a prémes felöltőjét.</p>
               <p>Ekkor meg attól féltette Benyovszky, hogy meghűti magát, a nyitott ablaknál.</p>
               <p>- Hát akkor betakarsz majd te a bundádba. Egymástól fölmelegszünk.</p>
               <p>Ezt is olyan ártatlan enyelgéssel mondá, mintha két gyermek beszélne egymással
                  arról, hogy együtt fognak aludni.</p>
               <p>E gyöngéd vita alatt megnyílik az ajtó, s belép rajta a jó öreg Tatyána: Afanázia
                  hű dajkája, s hoz a fején egy nagy batyut.</p>
               <p>- Hát te mit hoztál, jó Tatyána? kérdezé Benyovszky.</p>
               <p>- No hát a szudarinyának az ágyát, ha itt akar maradni éjszakára; a nagyasszonyom
                  utána küldte. Ez már csak rendes dolog.</p>
               <p>No még ez is rendes dolog.</p>
               <p>- Hát csak kelj fel szaporán! unszolá Afanázia a vőlegényét. Hadd rendezzük el a
                  szobánkat. Aztán majd főzünk neked jó korhely-levest.</p>
               <p>Azt! azt! Ez a kamcsatkai paradicsom! A drága jó káposzta-leves, füstölt hallal és
                  ikrával, korpacziberével; Afanázia nagyon jól tudja azt készíteni.</p>
               <p>E közben bejött a szobába Chrustiew is s kivitte magával Benyovszkyt a tornáczba.
                  Ott volt Alexis, a protopópa is; hosszú, övét verő szakállával.</p>
               <p>Benyovszkynak az arcza elárulta a zavarát és nyugtalanságát.</p>
               <p>- Mondtam úgy-e, hogy ez lesz belőle? évődék vele Chrustiew. Nálunk szibériai
                  oroszoknál így megy ez a dolog. Ha a kakas tartózkodik, a jércze megy utána.
                  Nyebójsza barátom! Én még nem láttam olyan embert, a ki a poharába töltött
                  pálinkát visszaöntötte volna a palaczkba.</p>
               <p>Benyovszky türelmetlen kézmozdulattal tiltakozott e példálózás ellen.</p>
               <p>- Hagyj neki békét, szólt kenetteljesen közbelépve Alexis protopópa. Te nem
                  ismered a mi vezérünket. Ő a duchoborczikhoz tartozik. A szektáriusokhoz a kiket
                  üldöznek. Engem is azért száműztek ide Kamcsatkába; mert otthon számosakat
                  összeadtam,, megáldottam, a kik Szent József házasságra kívántak lépni. Vannak
                  sokan, a kik együtt akarnak élni, mint házastársak; de azért nem akarnak lenni
                  férj és feleség; hanem csak bátya és húga. - Ez persze a püspököknek, pópáknak nem
                  tetszik, mert ha nincs keresztelő, nincs stóla. - A generálisoknak sem tetszik,
                  mert ha nincsenek fiak, hol vegyék a rekrutákat? - Ezért üldözik a szektáriusokat.
                  - Én megáldalak benneteket, meg is kötlek, Augusztus és Afanázia, az én hitem
                  szokásai szerint, Szent József regulája szerint, s akkor azután ehettek egy
                  asztalnál, takarózhattok egy bundával, még is békében maradhattok egymással.</p>
               <p>- Ugyan ne papolj nekem annyit a te bolond duchoborczijaidról! vetett végett a sok
                  szónak Benyovszky. Nincs nekem szükségem a te hókuszpokuszaidra, hogy a szájamat
                  megőrizzem. A mit már egyszer megmondtam, az megáll. Ez az én becsületem. Ledülhet
                  az Alatsa-hegy, utána dülhet a csillagos ég; de az én becsületem el nem esik.
                  Kimondtam, hogy én a becsületemet be nem mocskolom azzal, hogy ez ártatlan gyermek
                  szerelmével visszaéljek, a kit nőmmé nem tehetek. Ez az én becsületszavam fog
                  köztem és Afanázia között fekünni mindenha, nagyobb bűvrontó erővel, mint Alnufár
                  királyfi meztelen kardja közte és a mátkája között. S mondjátok meg minden
                  pajtásunknak, hogy ha valaki elneveti magát, mikor Afanáziára ránéz, a miért
                  idejött hozzám, annak én betöröm a fejét.</p>
               <p>Azzal aztán visszatért a szobájába Afanáziához.</p>
               <p>A jó »scsi« a káposztaczibere is elkészült a kandalló fölötti bográcsban. Mikor
                  magukra maradtak, azt együtt elköltötték.</p>
               <p>»Ez a nap elmúlt minden kedvezőtlen esemény nélkül.«</p>
               <p>Ennyi az egész, a mit a csodateljes nászéjről följegyez Benyovszky
                  emlékirataiban.</p>
               <p>A fantázia azt képzelheti hozzá, a mi izlésének tetszik.</p>
               <p>Azonban az emlékiratoknak van három mondata, melyek mint trigonometriai pontok
                  olyan hatást szabnak a képzeletnek, melyen túl annak nem szabad csapongni.</p>
               <p>»Soha sem fogok véteni a becsületem ellen.« Ez az egyik mondat.</p>
               <p>»A bájos leánynak annyi kérdeni valója volt, hogy alig győztem rá felelni.« Ez a
                  második.</p>
               <p>»Elmúlt a nap minden kedvezőtlen esemény nélkül.«</p>
               <p>Ez a háromszög, a melyen belűl szabad a fantáziának röpkedni.</p>
               <p>A nyitott ablakon át bevilágított rájuk az északi hajnalban ragyogó ég: a kandalló
                  tüze lobogott mellettük; egy közös takaró, a fehér medvebőr-bunda védte őket a
                  jégsarki fagyos lég ellen.</p>
               <p>- Beszéld el hát, szerelmem, hogy milyen az a te hazád, a mely után annyit
                  sóhajtozol vissza?</p>
               <p>Ezt kérdezhette a leány.</p>
               <p>És akkor aztán regélhetett neki Benyovszky végeszakadatlan ábrándokat egy olyan
                  tündérvilágról, a melyről a leánynak ép úgy semmi fogalma sem lehetett, mint más
                  halandóknak a mágnes-hegyekről, a beszélő fákról, a majom-emberekről, a
                  gyémánttermő kigyókról, az óriások és törpék országairól, a kővé vált lakosokról.
                  S a hogy hallgatta ezer egy éjszakán keresztűl Sah Alnumán a szép Seherezádé
                  egymásból füzérlő tündérmeséit, s elfelejtette mellettük, hogy a felesége fejét le
                  kellene vágatnia; úgy szívhatta lelkébe Afanázia is egy egész éjszakán át, a mit
                  neki a választottja beszélt egy valóban létező tündérországról.</p>
               <p>.....a hol mindennap feljön a nap az égre; de még olyankor is ott ragyog a fényes
                  égbolton, a mikor hó fedi a mezőt. »Hát nem mese-e ez?«</p>
               <p>.....s aztán, hogy az új év harmadik havában hó és jég elolvad, egyszerre tarka
                  virágszőnyeg borítja be a földet: ezerféle virág, megannyi illatú, mennyi
                  színpompával, melyeket tarka pillangó sereg, döngő méh rajong körűl. »Pillangó?
                  hímes szárnyú? méh? mézgyűjtő? Tündérnépek ezek?«</p>
               <p>.....hát mikor a fák virágszaka eljön, mintha fehér, piros és sárga hóval lennének
                  belepve, »virágzó fák? Hát ez nem álomkép?« S valamennyi fának virágnak királynéja
                  a rózsa, a melynek a szirmához hasonlítják a női arcz bársonyát; s illatával a
                  túlvilág levegőjét szívják be. »Ez Kamcsatkában is terem: szára arasznyi, virága
                  halálszín, szaga émelyítő: úgy híják, hogy »kutyavirág.«</p>
               <p>.....aztán mikor a kalász megérik, szélesen, tágasan, a mennyire a szem ellát, egy
                  arany palásttal behúzva a mező; tenger az, melyen ha a szél átfuvall
                  aranyhullámokat hány, s ez arany kalászban teremnek a szép piros gyöngyszemek,
                  minden gyöngyszem alakja olyan mint egy kis pólyás babáé, a fején egy kis
                  Jézus-arczczal. Ennek a gyöngyszemnek a neve búza, és ez az anyja a kenyérnek:
                  annak a pehelykönnyű, hófehér kenyérnek, a minek az íze gyönyörűségesebb mindennél
                  a világon; a milyen kenyér nincs sehol, csak Magyarországon.</p>
               <p>»Ah, ha ezt meg lehetne izlelni valaha.«</p>
               <p>.....és majd az esztendő nyolczadik havában kezdődik a gyümölcstermő ősz, (vajjon
                  mit jelent ez a szó?) A tavaszszal virágontó fákat őszszel lehúzza az édes érett
                  teher, aranynyal, biborral versengő kész falatok, mikben íz, illat és zamat
                  fölségesen egyesűl; boldog, boldogtalan jóllakhatik velük, annyi van belőle!
                  Emberfőnél nagyobb dinnyék a mezőkön, vérbélű, aranybélű gömbök, czukornál
                  édesebbek, tömjénnél illatosabbak; mikben a tündér anyaföld bűbájos lakomát tálal
                  föl az árnyékban hűsselő embernek; csodagyümölcsök, melyek a naptól az édességet
                  szívják magukba, s a földtől a frissítő hideget, egyszerre. (»Árnyék! és hűsselés!
                  üdítő gyümölcsök! tündérmesék ezek!«)</p>
               <p>....és végre a szőlő-szüret: az a csodás növény, mely egy vékony kis pálczikó
                  derekából édes fürtökké, zöld, piros, bakacsin-kék és aranyló gerezdekké idomítva
                  teremti elő azt az italt, melyet az ég irígyel a földtől, s melytől a földlakó az
                  égbe emelkedik, a léleknevelő bort.</p>
               <p>(A leány azt hitte, hogy már meg is részegült tőle.)</p>
               <p>.....s e napsugáros égben, e virágos ligetekben, e gyümölcsös pagonyokban ott
                  dicsérik az Istent és az ő szép világát a lég ezernyi dallos madarai: mint
                  füttyönget a sárgarigó, hogy jósol a kakuk, mit beszél a pittypalatty, hogy
                  fecsegnek a fecskék, hogy száll magasra a dalával a pacsirta, s hogy veri fel az
                  éjt az énekesek tündérkirálya, a fülemüle: »óh ezt nehezebb megérteni, mint egy
                  tündérmesét; nálunk csak a tengeri papagályok ülnek a fészkükön s azok nem tudnak
                  egyebet, mint »siv, siv!«</p>
               <p>Nem mondatta-e el a leány magának még egyszer, hogy mit beszélnek egymásnak a
                  tündérvilágbeli dallos madarak? nem világosíttatta-e fel magát az iránt, hogy
                  miért énekel olyan bájosan egész éjszakán át a fülemülének a hímje, a míg a
                  nősténye a fészkét őrzi?</p>
               <p>.....hát mikor a komolyabb dolgokra került a sor, az emberre, a ki lóháton ül a
                  lóra, a ki az embernek hű társa. Ez a lelkes állat, a ki bátorságunkat osztja,
                  velünk együtt küzd és harczol, s mikor ezer meg tízezer ilyen paripán ülő férfi
                  egy tömegben, hadi rendben, lobogó zászlók mellett előre rohan szétgázolni
                  szuronyerdőtől meredő pánczélos hadtömegeket, tüzes vasat okádó ágyú sárkányokat:
                  ezt nevezik harcznak.</p>
               <p>»Hát azután miért és ki ellen harczolnak a nemes férfiak és a nemes állatok
                  egyesülten?«</p>
               <p>.....hát azért, ha egy hatalmas ellenség megtámadja a hazájukat, a
                  szabadságukat.</p>
               <p>»Mi az a haza? Mi az a szabadság?« - »Nagyobb-e Magyarország, mint Kamcsatka? Több
                  szabad ott mint itt?«</p>
               <p>Benyovszky aztán elmondta neki, hogy mi a különbség Magyarország és Kamcsatka
                  között, s miben különbözik az ottani szabadság az ittenitől.</p>
               <p>A leány áhitattal hallgathatá azt.</p>
               <p>.....mikor aztán odáig jutott Benyovszky, hogy az ő hajdani hazájában szabad a
                  nemes hazafinak a császár király előtt kimondani az igazat, s a császár király is
                  tartozik engedelmeskedni a törvénynek, a mit a nemzet alkotott; arra bizonnyal azt
                  mondhatá a leány, hogy »a mit eddig meséltél mosolygó gyümölcsökről, éneklő
                  madarakról, harczoló lelkes állatokról, csak elhittem; de már ezt a legutolsót
                  hadd tartsam mesemondásnak.«</p>
               <p>A mivel nagyon megnyerhette a szívét a mesemondónak.</p>
               <p>»Lásd pedig - egy dolog még sem szabad a te mesehazádban, a mi nálunk, a mi
                  jéghazánkban szabad: - nem szabad nálatok a vőlegénynek megcsókolni a
                  menyasszonyát az esküvő előtt.«</p>
               <p>Azzal ráborúlt a vállára s álomra hagyta magát ringattatni kedvese ölében.</p>
               <p>Lehet, hogy azután annak a szemeit is lezárta az álom tündér.</p>
               <p>Lehet, hogy a menyasszony egyszer föl is ébredt, s alvó kedvesének arczán
                  elmerengve, melyet az északfény tűzpirosra festett; egyszer csak meglopta az
                  ajkát, azért a tiltott csókért.</p>
               <p>Lehet, hogy kölcsönbe esett: hogy az álomidő másik szakaszában megint a vőlegény
                  lopta vissza azt a szűz csókot.</p>
               <p>Csak annyi bizonyos, hogy ez a nap elmúlt minden kedvezőtlen esemény
                  nélkül........</p>
               <p>. . . . . . . . . . . . . . . . . . . . . . . . . . . . . . . . . . . . . . . . .
                  . . . . . . . . . . . . . . . . . . . .</p>
               <p>Valószínű, hogy ezt a jelzett háromszögű keretet egy realisztikus irányú író nem
                  ezekkel a képekkel rajzolta volna tele. Adatot találna hozzá eleget.</p>
               <p>A szibériai erkölcsöket a mai kor leírói nagyon alacsony szempontból becsülik meg.
                  Leírásaik után a szibériai hajadonok között alig találni kivételt, a ki a
                  férhezmenetelekor a szűzi koszorút megérdemelné. Mikor a menyasszony a »wjenjecz«
                  (esküvői fátyol) alá kerűl, már régen feláldozta az igényeit a »gyevitsi wjetsor«
                  szabadalmához. A szószerint a »szűz-éj«. A nászéj, melynek reggelén az új asszonyt
                  vagy veres kendős kocsin hordozzák körűl a városban, vagy ha nem, hát visszaküldik
                  csúfságra a szülői házhoz s egy kocsi kereket tűznek fel a ház tetejére, annak a
                  jeléűl, hogy ott egy »perejechána« (legázolt) lakik. - Nincs rá eset, hogy a kocsi
                  kerék jőjjön alkalmazásba. Az új férjnek van esze, hallgat; legfeljebb a
                  nogajkával vesz magának elégtételt.</p>
               <p>Így ír Koch Albin, Szibéria leírója.</p>
               <p>Általánosabb vonásokban rajzolja a két nem viszonyait Laskin N. Szibéria
                  leírásában:</p>
               <p>»Ne szóljunk a házassági szertartásukról, s a nép játékairól és mulatságairól.
                  Ezek mind olyanok, mint északi Oroszországban. Csak annyit mondjunk, hogy az
                  erkölcsiség ismerete az itteni falusi lakosoknál, éppen úgy, mint a városiaknál,
                  nagyon korlátozott. - A leányok egészen szabadjukban élnek, a nélkül hogy a
                  szülőikkel törődnének s meglehetős későn mennek férjhez. A férjes asszonyok sem
                  igen szégyenkedősök, s a férjeik és bátyjaik éppen úgy tesznek. Lehet, hogy ennek
                  a sok deportált nőtlen férfi és férjetlen nő is az oka. Őszszel és télen az
                  összejöveteleknél zálogosdi a fő játék, mely nagyon sok csókolódással jár. E
                  mulatságokban tánczolják a »sesztyorkát« (hatostánczot) a mi szintén csupa
                  ölelkezésből áll. Egy szóval ezek az esték szolgálnak a két nemnek szerelmi
                  találkozóul. A szülők ezeknél igen nagy elnézést tanúsítanak, mindent az ujjaik
                  közűl néznek el, csak botrány ne legyen miatta. De ha valami mendemonda lesz is,
                  azt válaszolják rá, hogy »csak nem dughatjuk be az egész világnak a száját.« A
                  leányeladás faluban és városban egyformán el van terjedve.«</p>
               <p>A sok közűl a legszelidebb adatokat választottuk ki.</p>
               <p>Ezek azonban mind mai korbeli viszonyok. Benyovszky száz évvel ezelőtt járt
                  Szibériában. Akkor lehettek más erkölcsi fogalmak. Lehettek olyan kivételes,
                  rendkívüli eszményi lények is az örök éj csodás tartományában, a minő Afanázia
                  volt.</p>
               <p>A későbbi események igazolni fogják ezt a felfogásunkat.</p>
               
               <p>
                  
               </p>
               <p>
                  <hi>K</hi>
                  <hi>AMCSADÁL NŐK HÁZI MUNKÁVAL FOGLALKOZVA</hi>
                  <hi>.</hi>
               </p>
               
            </div>
            <div type="chapter">
               <head>TIZENHATODIK FEJEZET. KAMCSATKA LEÍRÁSA.</head>
               <p>A felszabadulás örömére rendezett lakoma pompásan sikerűlt. Meg volt adva a módja,
                  a hogy illett: három mozsárágyúból üdvlövéseket durrogattak a magas vendégek
                  érkeztekor; estig ettek-ittak, azután hajnalig tánczoltak, volt tizenkilencz
                  kürtfúvójuk, a ki a zenebonát csinálta hozzá.</p>
               <p>Kár, hogy Benyovszky nem írja le a Kamcsatkában dívott tánczok nemeit, melyeket
                  akkoriban jártak; csak annyit említ fel egy helyütt, hogy Afanázia rendkívüli
                  kellemmel lejté e tánczokat, a mi arra enged következtetni, hogy azok valami
                  olyannemű dalidós lejtések lehettek, melyekben a hölgyek bájai előnyösen lettek
                  kitűntetve. A mostani orosz írók a szibériai tánczokról nem írnak ilyen kedvezően.
                  Azt mondják, hogy a parasztoknak a táncza nem is táncz, hanem csak jobbról balra s
                  megint visszafelé tipegés toppogás: férfiak, némberek karéjba fogózva, valami
                  búsongó, zümmögő melódia mellett járják azt nagy lomhán; a mit pedig a
                  felcseperedett gazdag száműzöttek tánczolnak, az egy őrjöngő kapálózás,
                  kézzel-lábbal, melynél az a virtus, hogy ki győzi tovább? néha tizenkét óráig
                  szakadatlan járják; majd kidöntik a ház oldalát. Ez a táncz hölgyeknek aligha
                  állna jól.</p>
               <p>Ezúttal Afanázia bizonyosan nem vett részt a tánczban, miután Nilowné asszony már
                  a vendégség elején úgy mutatta be a leányát az előkelő társaságnak, mint
                  Benyovszky menyasszonyát. A menyasszonynak pedig nem illik tánczolni, hanem szépen
                  a vőlegénye mellett kell ülni és magát előtte kedvessé tenni.</p>
               <p>E kinyilvánítás után Benyovszkynak teljes szabadságában állott a szerelem nyelvére
                  tanítani az aráját, hisz azért volt nyelvmester.</p>
               <p>Jó szerencse, hogy e tanításba szünetet szakított a kormányzó körutazása a
                  tartományban.</p>
               <p>Nilow úr másnap akart már indulni, de a kétnapi dinomdánom strapácziái után jónak
                  látta egy napi pihenőt engedni magának is, másoknak is, melyet mindenki igyekezett
                  a legjobban felhasználni. Benyovszky este hat órakor vitte a mátkáját haza az
                  anyjához, s akkor elbúcsúzott tőle, hogy másnap útra keljen, a kormányzót kisérve.
                  Ő volt az úti marsall, élelmezési biztos és titkár. Megindultak tizenkilencz
                  szánkóval, negyvenhatan, abból tizenöten voltak Benyovszky összeesküvő társai a
                  saját szánjaikon, Kuzneczow főnöksége alatt, s valami tizenkét kutyahajtó
                  kamcsadál, a többiek a kormányzó, hetman és korlátnok fegyveresei. Így indúltak
                  meg, élelemmel és fegyverrel bőven ellátva, ötös kutyafogatokon január 17-én
                  reggel.</p>
               <p>S egy ilyen téli körútazás Kamcsatkában nem lehet tréfa-dolog. Ennek a
                  félszigetnek a területe négyszög-mértföldekben annyit tesz ki, mint egész
                  Magyarország, Erdély nélkül. A lakossága pedig annyi volt e 4000 □ mértföldnyi
                  tartománynak, mint az egy Debreczen városának. Száz év előtt! Mai napság már
                  elférne az összes népessége az egy Nagy Péterfia utczában is. Csodálatos, hogy
                  mentől több száműzöttet tolonczoztat ki az orosz kormány Kamcsatkába, annál
                  kevesebb lesz ott a lélekszám.</p>
               <p>Fölöttébb érdekes Benyovszkynak az útazási naplója e sivatag országon keresztűl, a
                  hol napi járó távolságra esik egyik falu a másiktól. S aztán milyen falvak!
                  Némelyikre rá nem lehet találni, úgy befútta a hó, csak miután a kunyhók
                  bejárataihoz alagútakat ástak, lehet az emberi lakokba bejutni. Ezekben csak
                  bennszülött kamcsadálok éldegélnek. A hol faházak vannak, az már város; ha még
                  tornyos templom is van benne: székváros, protopópai székhelylyel.</p>
               <p>A geográfiai beosztást Bolsereczkói Osztrogtól egész Tigilig a félsziget
                  végvárosáig az újabbkori leírók is átveszik Benyovszky leírásából. Útközben egy
                  tűzhányót is meglátogat s annak a kráterébe öt ölnyire leszáll; ott a hirtelen
                  kitörő kénfüst kicsi híja, hogy meg nem öli. E tűzhányó leírása nem olyan
                  részletes, mint az 1826-ban október elején ottjárt Kittlitzé, ki négy napig tartó
                  hegymászással az Avatsa-kráteréig feljutott, mely tűzhányó kitörését éppen azon
                  időtájon végezé; a kihányt láva még izzott.</p>
               <p>Nem akarjuk Benyovszky »életrajzában« ezt az egész földtani, népismei és
                  természetrajzi munkálatát előadni, melyet »emlékirataiban« szószerinti szövegében
                  közlünk, csupán annak a hézagait kisértjük meg kipótolni.</p>
               <p>Ki kell emelnünk mindenekelőtt, hogy Benyovszkynak ez az egész szakmunkája nem
                  azzal az igénynyel készült, hogy ő ezzel a tudósok akadémiájában helyet foglaljon,
                  hanem hogy a kamcsatkai kormányzó számára összeírjon valamit, a miről ez azt
                  hihette, hogy azért őt a szent-pétervári kormány majd megjutalmazza s ochoczki
                  kormányzóvá lépteti elő. - Hiszen maga az útleíró is éppen nem felfedezési vágyból
                  sietett ebbe a tartományba, hanem úgy hozták ide lánczon. Az egész útazás tél
                  derekán ment végbe, január közepétől február végéig, a mikor a növényzet hó alatt
                  van, az állatok egy része téli álmát aluszsza, az emberek kunyhóikban kuczorognak,
                  se növény-élet, se állat-élet, se nép-élet nem nyilvánúl sehol.</p>
               <p>Ez igazán »kutyafuttában« tett útazás alatt, melynek egyedüli czélja volt a
                  kormányzó számára kényszerű ajándékokat összeszedni, gyűjtötte az ismeret adatait
                  Benyovszky, házi gazdák, tojónok, pópák, shamánok, szánhajtó jemsikek,
                  vadász-száműzöttek előadásából, s feldolgozta olyankor, midőn a hózivatar napokig
                  nem engedte a méltóságos karavánt vaczkából kibújni.</p>
               <p>És mégis örökbecsű marad a népismei irodalomban Benyovszkynak ez a vázlatos műve,
                  s annak egyes részleteit ma is valamennyi utána ottjárt tudós, mint tekintélyt,
                  szokta felidézni. Némely részlet nemis található fel többé. Például a mit a
                  bennszülött kamcsadálok pogány vallásáról, babonáiról, szokásairól ír, az mind az
                  »egyetlen adatok« értékére becsülhető fel, miután mai nap már a kamcsadál faj
                  nagyrészben ki van irtva; a mi megmaradt, kereszténynyé lett.</p>
               <p>Hogy a kamcsadál benszülöttek fő-fő tápszere a »sarana« felemlítésénél és
                  leírásánál Benyovszky nem említi fel a legnevezetesebbet: a »vándor gözüt,« ez
                  annak tulajdonítható, hogy tél derekán járt ott, a mikor öles hó takarja a földet.
                  Ő a saranának csak a magjáról tesz említést, melyből tésztát gyúrnak, ennek a
                  növénynek pedig főalkatrésze, mely tápszerűl szolgál, a hagymája. S ennek
                  csodálatos a szüretje. Van egy vándor gözü, (arvicola oeconomus = takarékos
                  földmívelő,) mely ide e félszigetre az ochoczki tengeröblön keresztűl úszik át
                  seregestűl: ez a kamcsadál népnek a jóltevője. Nyáron vermet ás magának a föld
                  alatt, s annak a mellékkamaráit tele hordja a sarana (fritillaria sarana), az
                  awunik (lilium debile) hagymáival; egy-egy gözü-tanyából kikerűl egy háti kosár
                  eleség. A kamcsadálok a gözü-vermeket úgy szokták felkeresni, hogy mikor még
                  gyepes a mező, őszszel, hegyes végű botokkal végig járják a fenyért s leszurkálják
                  a botokat a földbe, ha a felhúzott szigony hagymát hoz fel magával, akkor ott a
                  gözü-tanya, azt felássák. A gözü az ő árendásuk.</p>
               <p>Ott is találunk hézagot Benyovszky művében, a hol elmondja, hogy a kamcsadál faj
                  milyen harczi bátorsággal bír, ha fegyvert fogni kényszerítik; s elmond egy
                  esetet, a hol a körülfogott kamcsadálok inkább leölték előbb a feleségeiket,
                  gyermekeiket, azután pedig saját magukat, hogy sem ellenségeik rabszolgáivá
                  legyenek. A hol ennek a történetnek a végét hallotta Benyovszky, ott bizonyosan az
                  elejét is elmondták neki. 1730-ban történt az, a midőn Nowgordow Iván és Sechurdin
                  Mihály kozák főnökök kegyetlenkedéseik által annyira elkeseríték a kamcsadálokat,
                  hogy azok fellázadtak meghódítóik ellen, s csónakjaikkal a Kamcsatka folyón
                  felevezve, megrohanták a kozák telepítvényeket, felégették a házaikat s leölték a
                  lakosaikat. Ugyanakkor a félsziget déli részén is elpusztíták az orosz városokat.
                  Ekkor azonban a kozákok gályákon térve vissza a félszigetre, ágyúikkal
                  szétrombolák a kamcsadálok sánczait Nisney-Osztrognál; a legyőzötteket itt érte
                  utól az a vérengző katasztrófa, melyről Benyovszky említést tesz.</p>
               <p>Nagyon valószínű, hogy megírta ő a munkájában ennek az előzményeit szintén
                  eképpen; de hogy azoknak ki kellett maradni, arra rájövünk az emlékiratai egy
                  későbbi fejezetében, a hol azt mondja, hogy mikor bemutatta azt a leírását a
                  kormányzónak, az el volt ragadtatva tőle, »csak hogy itt amott nagyon is
                  megdöbbentő fordulatokat talált benne.« - Képzelhetni, hogy mikor a kozák
                  kegyetlenkedés, lázadás és tömegmészárlás thémája került elő, az öreg hogy esett
                  hanyatt ijedtében: »húh! fiam uram! hiszen ha én ilyet felküldök Szent-Pétervárra,
                  hát akkor engem nem Ochoczkra hínak kormányzónak, hanem még egy meridiánussal
                  odább küldenek a csukcsik közé. Törüljük ki ennek a javát.«</p>
               <p>Különös nevezetességűl említi fel Benyovszky, hogy Napana helységben találkozott
                  egy öreg száműzöttel a ki már kilenczven esztendős volt. Erre a szibériai lakosság
                  közt grasszáló magas életkorra vonatkozólag igen érdekes felvilágosítást találunk
                  az orosz népismeíróknál. A büntető kolóniákból, vagy útközben a szállítás alatt,
                  gyakran megszökik egy rab: ez aztán bújdosik faluról falura az üldözői elől; míg
                  valahol olyan helyre akad, a hol éppen akkor meghalálozott egy becsületes
                  adófizető honpolgár: a szökevény Iván elvállalja a meghalt Athanáznak a nevét,
                  kunyhóját és kötelezettségeit, s fizeti a hyaszszákot, a mi arra volt kiróva. A
                  tojónnak semmi baja vele. Az örül, hogy a meghalt adófizető újra feltámadt s
                  folytatja a robotot. Így aztán a 30 esztendős Ivánból lesz egyszerre 60 esztendős
                  Athanáz: ha még harminczig elhúzza, lesz 90 esztendős. Azonban megesik, hogy
                  hárman négyen is elviselik a gazdájától lemaradt nevet egymásután, a negyedik
                  aztán már természetesen százhúsz esztendős lesz. Így csinálják a magas életkort
                  Szibériában.</p>
               <p>Verchney-Osztrog városában nyolcz napig kellett időzni a kormányzó kiséretének. A
                  hideg olyan szerfölött szigorú volt, hogy azt még a kamcsadálok sem állták ki
                  utazás közben. Ez idő alatt írta meg a munkáját Benyovszky. Akadt egy hővíz
                  forrásra, (a minők minden tűzhányó közelében sűrűn jönnek elő) a mely fekete
                  tajtékot hány ki, ezt használta tintának.</p>
               <p>A munka időközeit kitöltötte a sakkjáték. Ebben a városban is minden ember sakkot
                  játszik, a ki a közönséges néposztályból ki akar emelkedni. Ez ott a »turf.« Itt
                  is jó emléket hagyott maga után elnyerve a kereskedőktől 13 ezer rubelt, bőrökben
                  és kész pénzben a minek nagy része a korlátnok és a hetman javára szolgált.</p>
               <p>De minden munkánál és úti viszontagságnál jobban elfoglalta Benyovszky lelkét a
                  nehéz gond az összeesküvés terve fölött, száz meg száz mértföldnyi távolra
                  elszakítva társai seregétől.</p>
               
            </div>
            <div type="chapter">
               <head>TIZENHETEDIK FEJEZET. A KÉT TESTVÉR.</head>
               <p>Bizonyára ezúttal is éppen csak egy lábnyomnyira haladt el Benyovszky a megásott
                  sírja mellett. Ott érte utól a veszedelem, a hol legkevésbé sejtette volna.</p>
               <p>A míg Verchney-Osztrogban időztek a kormányzó és kisérői, a környékben szétszórva
                  tanyázó száműzöttek fellátogattak az üdvözlésükre s azokkal Benyovszky gyakran
                  érintkezett. Mikor azok aztán ismét visszatértek a tanyáikra, elhordták a hírét
                  szerte, hogy micsoda nagy kitüntetésben részesűl a kormányzónál egy száműzött, a
                  ki pompás ruhában jár, mint az urak, s kardot visel az oldalán; a fegyvereseknek
                  parancsot oszt, a főurakkal sakkozik, a pénzt marokkal szórja, pedig nemis orosz,
                  hanem magyar. - Feltámadt ellene az irígység.</p>
               <p>- Hát aztán miért olyan nagy úr mi fölöttünk ez a magyar? kérdé a zúgolódó
                  testvér.</p>
               <p>- Azért, mert őt választottuk vezérünknek, felelt rá a nyugodalmas bátya.</p>
               <p>- Ugyan szépen vezet, mondhatom! Minket ide a hóbarlangba, magát az esperes
                  palotájába. Nekünk medvével küzdeni az irhájáért, ő neki meg a kereskedők hátáról
                  lehúzni a bundát. Ő iszik, dorbézol, szép leányt ölelget, mi meg koplalunk,
                  gémberedünk, s a sebeinket gyógyítjuk. Hátha megfordítanók a dolgot? Fusson ő a
                  hósarukkal a medve után, mi meg üljünk az ő helyébe a rakott asztal mellé.</p>
               <p>- Hova gondolsz, öcsém?</p>
               <p>- Én tudnám a módját. Ha én most odamennék a kormányzóhoz s elmondanám neki, hogy
                  az a czifra madár, a kit ő felöltöztetett selyembe, bársonyba, szatytyánba, nem
                  más, mint egy háládatlan kígyó, a kit a keblén melenget. Benyovszky az
                  összeesküvők vezére. Ha én elmondanám, hogy minő tervet fundált ki a kormány ellen
                  ez az »idegen,« hát ugyan csak felvinném a dolgomat vele.</p>
               <p>- De te azt nem fogod megtenni öcsécském.</p>
               <p>- Miért ne, bátyuskám?</p>
               <p>- Azért, mert ez árulás volna.</p>
               <p>- Hát ő nem árult-e el bennünket? Nem azzal lett-e bennfentes az uraknál? Ingyen
                  adják tán a mátkatálat az oroszoknál?</p>
               <p>- Nono, gondold meg, hogy mit beszélsz? Tudod, hogy nekünk van egy tanácsunk,
                  Bolsereczkben, a ki nekünk parancsol.</p>
               <p>- Az a tanács is áruló! Ők magukat szabaddá tették, s minket meghagytak kutyáknak.
                  Ugy-e? lakmározni? muzsikálni? tánczolni a kozák leányokkal? Ahhoz értenek. Minket
                  meg elküldenek a pokol határára, havat lapátolni. Veszszenek el!</p>
               <p>- Nono, öcsém. Jusson eszedbe az esküd, a mit letettél a protopópa előtt.</p>
               <p>- Eh, mit? az esküm! Mikor esküdtem, egy ötkopékes pénzt szorítottam a hónom alá:
                  azt éri minden átok.</p>
               <p>- De én megtiltom neked, hogy árulóvá légy. S agyoncsaplak, ha megakarod
                  tenni.</p>
               <p>- Nem félek ám tőled; mert erősebb vagyok. Próbáljunk meg öklöt tolni.</p>
               <p>Megpróbálták s az ifjabb Leventiew testvér csakugyan eltolta az asztalon a bátyja
                  kifeszített öklét. A bátyának el kellett ismerni, hogy testi erőben nem
                  mérkőzhetik az öcscsével.</p>
               <p>- Hát csakugyan elhatározott szándékod, hogy feljelented az egész összeesküvést a
                  kormányzónál? kérdé akkor nyugodt hangon a bátya.</p>
               <p>- Olyan igaz, mint hogy a hold az égen jár, a kutya meg a földön.</p>
               <p>- No hát akkor legalább azt a jót tedd meg, hogy ajánlj be engem is a
                  kormányzónál, hogy én is szabaddá legyek a te árulkodásod által.</p>
               <p>- No már arra kezemet adom, bátya.</p>
               <p>- Hát akkor szent a barátság közöttünk.</p>
               <p>S egymás kezébe csaptak.</p>
               <p>- Igyuk meg ennek a kötésnek az áldomását: mondá a bátya, előhúzva a bundája
                  zsebéből a kulacsát.</p>
               <p>- Elébb te magad igyál belőle, szólt az öcs óvatosan.</p>
               <p>- Úgy is szokás. A kináló iszik elébb.</p>
               <p>S nagyot húzott a kulacsból.</p>
               <p>Aztán az öccse ivott belőle.</p>
               <p>S addig-addig köszöntgették a kulacsot egymásra, míg a fenekére jártak.</p>
               <p>- No hát járj jó szerencsével öcsécském.</p>
               <p>- Szent Gergely védelmezzen meg, batyuskám.</p>
               <p>Azzal megölelték, megcsókolták egymást. Az ifjabb Leventiew a szánkájába vetette
                  magát, az öt komondor vágtatott vele végig hegyen-völgyön Verchney-Osztrog
                  felé.</p>
               <p>Alig haladt félórányira, a midőn elővette a szertelen szomjúság: a torka égett,
                  mint a pokol. A pálinkás butykost a szájához vitte; de nem tudott belőle inni;
                  undorodott az ízétől, szagától. Havat vett a szájába; de a mint azt lenyelte,
                  egyszerre elővették a gyomorgörcsök. Alig várta, hogy legelső falut elérje, s ott
                  egy kamcsadál kunyhójába betérhessen.</p>
               <p>Tudta már jól, hogy mi történt vele. Meg van mérgezve. A bátya mérgezte meg, a
                  pálinkás butykossal; a melynek feletartalmát maga ürítette ki. Saját magát is
                  megmérgezte az öcscsével együtt. Ilyen az orosz heroizmus.</p>
               <p>Az ifjú Leventiewet előfogták a halálos kínok. És még e bélgörcsök közepett sem
                  mondott le árulási tervéről. Azért is végrehajtja a boszúja tervét, ha belehal is!
                  Ilyen az orosz szenvedély.</p>
               <p>Elővette iszákjából a papirt és a tintát, a mit minden tanult orosz magával hord
                  az útra. Tudta jól, hogy a lenyelt arzénikumnak legszokottabb ellenmérge a tinta.
                  A gálicz semlegesíti a mirenyt. Ha megitta volna a kalamárissának a tartalmát,
                  talán megmenekülhetett volna a gyors haláltól. Elébb megakarta vele írni a
                  levelet. A terv körülményes leírása hosszú volt. Az alatt a méreg pusztító
                  marással dúlt a zsigereiben. Még is elkészült a levéllel. Le is pecsételte azt.
                  Akkor aztán kiitta a megmaradt tintát mind. Ez néhány pillanatnyi enyhülést
                  idézett elő lánggal égő belsejében. Letörülte ajkairól a véres tajtékot.
                  Odaszólítá a kamcsadál gazdát.</p>
               <p>- Fogd ezt a levelet. - Ülj a szánkómba. - Vágtass azonnal Verchney-Osztrogba. -
                  Keresd fel a kormányzót. - Add át neki ezt az írást. - Ezért fogsz kapni száz
                  ezüst rubelt. - Aztán a szánkóm és a fogatom is a tied. - És a mit nálam találsz,
                  minden: - ha meghalok. - De ha élve maradok, nagy úrrá teszlek.</p>
               <p>A kamcsadál kapott a megbízáson; rábízta a feleségére, hogy töltsön a nyavalyás úr
                  szájába meleg irámszarvas tejet, s maga sietett Leventiew iratával a kormányzót
                  utólérni.</p>
               <p>Jó szerencse, hogy az már akkor elhagyta Verchney-Osztrog várost, mert ott könnyen
                  rátalált volna a posta. Az egész karaván odább vonúlt február 13-án Kamenin
                  faluig. Ott nem tudta tájékozni magát a kamcsadál, s a legelső urat, a kit
                  meglátott egy kunyhóból kilépni, megszólítá.</p>
               <p>- Nem tudod héj, hol van a kormányzó?</p>
               <p>A megszólított éppen maga volt Benyovszky.</p>
               <p>- Dehogy nem. Mit hoztál neki?</p>
               <p>- Pecsétes írást egy száműzött úrtól, a kit a kunyhómban utólért a nehéz nyavalya.
                  Azt mondta, száz rubelt kapok e levélért.</p>
               <p>Benyovszkynak e szó szeget ütött a fejébe.</p>
               <p>- Hol az a levél?</p>
               <p>- De hol a száz rubel?</p>
               <p>- Itt a rubeled, adsza a levelet!</p>
               <p>A csere megtörtént; Benyovszky visszament abba a házba, a honnan az imént kijött
                  volt. De ott nem a kormányzó szállásolt, hanem Kuzneczow.</p>
               <p>Felnyitották Leventiew levelét, s elszörnyedve olvasák belőle az áruló
                  följelentést, egész menekülési tervüknek részletes leírását, az összeesküvés
                  szervezését, a titkos alkotmányt, egész az összeesküvők személyes leírásáig.</p>
               <p>- Ez embernek meg kell halni. Mondá ki az ítéletet Benyovszky.</p>
               <p>Kuzneczow szótlanúl fogta a fegyverét s átment a szomszéd kunyhóba, a hol társa
                  Kudrin Iván aludt. Azt is felkölté, s aztán befogták a kutyáikat a szánjukba. A
                  kamcsadálnak azt mondták, hogy minden jól van, vezesse őket ahoz az úrhoz vissza,
                  a ki azt a levelet rábízta, s azzal, ennek a vezetése mellett, elindultak a
                  halálítéletet végrehajtani az árulón. Az áruló levelet Kuzneczow vette magához.
                  Azt nem volt szabad megsemmisíteni; de Benyovszky sem tarthatta magánál. - Ő maga
                  egész nyugodt orczával ment fel a kormányzó szállására, együtt reggelizni vele, s
                  aztán útaztak együtt tovább.</p>
               <p>De Benyovszkyt nyugtalanítá ez árulási kisérlet. Vajjon elbánnak-e megbizottai az
                  árulóval? Nem menekül-e az meg, hogy árulását újból megkisértse?</p>
               <p>Ekkor vette rá a kormányzót, hogy időzzön a kedveért a legközelebb elért Kolitova
                  faluban, a honnan ő kirándulást teend a Kraznaiczu vulkánra, hogy ennek a leírását
                  is felvehesse majd a munkájába.</p>
               <p>Itt történt aztán vele az, hogy a véletlenűl kitörő kénfelleg leverte a lábáról s
                  a forró hamuban összevissza sütögette magát. Csak a jámbor kamcsadáloknak
                  köszönheté, hogy életben maradt, a kik csáklyákkal kihúzták a kráterből, hóval
                  bedörzsölték, a míg eszméletre hozták, s aztán az égés-foltokat bekenték
                  halzsírral, úgy vitték a vállaikon haza.</p>
               <p>- Hát kellett ez neked? mondá rá a kormányzó bosszúsan. Már most a te bajod miatt
                  itt süthetjük a makkot néhány napig ebben a piszok-fészekben.</p>
               <p>Benyovszky jónak látta azt mondani, hogy bizony nagyon ebűl van, se kezét, se
                  lábát nem bírja, a feje is olyan kábúlt, hogy nem tudja emelni.</p>
               <p>Alig hagyta el azonban a kunyhóját Nilow úr, a mint nemsokára betoppant az ajtaján
                  Kuzneczow.</p>
               <p>- Rátaláltatok Leventiewre? kérdezé Benyovszky.</p>
               <p>- Megkaptuk a kamcsadál kunyhójában. Haldoklott. Bevallotta előttünk az árulási
                  szándékát. Nem közölte azt senki mással, csak a bátyjával. Az le akarta beszélni,
                  s mikor látta, hogy nem fog rajta semmi szép szó, megmérgezte őt az
                  áldomás-italban, saját magával együtt. Azt mondta az áruló, hogy ha »őt« megöljük,
                  egész nyugodtak lehetünk. Kért nagyon, hogy tegyük meg azt gyorsan, mert a
                  gyehennát érzi a gyomrában.</p>
               <p>- És aztán mit tettetek?</p>
               <p>- Fogtuk a bundáját, rátakartuk a fejére s addig szorítottuk rá, a míg kiadta a
                  lelkét.</p>
               <p>- Hát kellett ez neked?</p>
               <p>- Azután behívtuk a gazdáját, mondtuk neki, hogy a vendége meghalt, temesse el
                  szépen: a mije volt, mind az övé marad, de ne szóljon az egész dologról senkinek;
                  mert ha a rokonai a meghaltnak megtudják, idejönnek s elveszik tőle a
                  hagyatékát.</p>
               <p>Benyovszky fölkelt, felöltözött, nem volt már semmi baja. Fölkereste a
                  kormányzót.</p>
               <p>- Miattam lehet már tovább útazni, kegyelmes uram.</p>
               <p>- Hogyan? hát te már kiheverted a nagy bajodat? Hiszen az imént még a fejedet sem
                  bírtad fölvenni.</p>
               <p>- Olyankor, midőn a fejem kábult, egy darab zsebemben hordott »ginzeng« gyökeret
                  szoktam megrágni.</p>
               <p>- Ühm! Nekem is adhatnál belőle.</p>
               <p>. . . . . . . . . . . . . . . . . . . . . . . . . . . . . . . . . . . . . . . . .
                  . . . . . . . . . . . . . . . . . .</p>
               <p>S azzal folytatták az útat Tigil felé, mintha semmi sem történt volna.</p>
               
            </div>
            <div type="chapter">
               <head>TIZENNYOLCZADIK FEJEZET. A VETÉLYTÁRS.</head>
               <p>Azon tündérszép északfénytől bevilágított éjszakán nemcsak a csillagok leskelődtek
                  be Benyovszky ablakán; hanem hivatlan emberi szemek is.</p>
               <p>Egyike az összeesküvőknek: Stefánow, (Benyovszky fogoly útitársa a szent-pétervári
                  börtönajtótól idáig) volt a leskelődő.</p>
               <p>Fiatal, vérmes legény, kinek izmaiban duzzadt az életerő; arczvonásaiban állati
                  szenvedély, szemeiben sóvárgó vágyak, tettében heveskedő, különben »jó fiú,« a ki,
                  ha indulatkitörésében valami rosszat tesz, azt rögtön megbánja, megsiratja; -
                  hanem azért újra megteszi.</p>
               <p>Ez az ifjú száműzött az első pillanat óta, melyben Afanáziát meglátta, halálosan
                  belészeretett. Iparkodott is ez indulatát észrevétetni a szép leánynyal; de nem
                  találkozott nála egyébbel fagyos megvetésnél. Annál inkább kimutatta Afanázia
                  Benyovszkyhoz való hajlamát. Mikor végre amaz emlékezetes éjszakán eljött
                  Benyovszkyhoz a menyasszonya: ez végső dühre fokozta Stefánow szenvedélyét. Látnia
                  kellett vetélytársa boldogságát.</p>
               <p>Pár nap múlva Benyovszky elment a kormányzóval a nagy körútra. Előre látható volt,
                  hogy hosszú ideig oda marad. Stefánownak folyton az a téveteg reménye volt, hogy a
                  távollét ideje alatt elfoglalhatja Benyovszky helyét Afanázia szívében. Azt hitte,
                  ez is csak olyan, mint a többi szibériai leányok. Ha az egyik kedves eltávozott,
                  jöhet a másik. A csalatkozás csak fokozta a vágyait. Afanáziát nem láthatta ez idő
                  alatt másutt, csak a templomban: az anyja és testvérei között. Ott nem szólhatott
                  vele.</p>
               <p>Mikor a Leventiew árulási szándéka dugába dűlt, Benyovszky hazafuttatá ennek a
                  hírével Kudrin Ivánt.</p>
               <p>- Miért hogy nem sikerült az árulás Leventiewnek! kiálta fel Stefánow
                  elkeserűlten.</p>
               <p>Pánow hallotta e kiszabadult szót s rátámadt érte. (Stefánow unokaöcscse volt
                  Pánownak.)</p>
               <p>- Hogy mondhatsz ily eszeveszettet?</p>
               <p>- Hát akkor Benyovszkyt majd főbelőtték volna.</p>
               <p>- És mi többiek? Te őrült!</p>
               <p>- Mi vagyunk hatan, a kik összetartunk. Felkapunk egy dereglyére, úgy menekülünk
                  ki a tengerre. Csak arra várunk, hogy elragadhassuk Afanáziát.</p>
               <p>- Ezt a bolondságot jó lesz, ha kivered a fejedből!</p>
               <p>Mikor aztán hat hét múlva hazakerült megint Benyovszky, láthatá Stefánow, hogy
                  rohan oda hozzá az imádott leány, s nem törődve vele, mit mond a világ, nyakába
                  borúl, csókjaival halmozza el. Elébb jég volt, mostan tűzláng.</p>
               <p>Ez még jobban felszította benne a poklot.</p>
               <p>Másnapra, márczius 1-ére összehívta a bajtársakat Benyovszky az esteli órákban.
                  Elmondta előttük az úti élményeit. Elmondta minő veszély fenyegette valamennyiüket
                  az ifjabb Leventiew árulása által, s hogy lett annak az útja bevágva. Ebből azt a
                  tapasztalatot meríté, hogy nem jó a szövetséges társaknak szerteszét lakni; ide
                  kell valamennyit behívni, a hol egymásra vigyázhatnak, s megrohanás esetén is
                  nagyobb erővel védhetik magukat.</p>
               <p>Azután Meder, (a ki sebész és tűzszerész volt egy személyben) tett jelentést az
                  eddigi készülődés eredményeiről. Készült hatvan ember számára elég töltény;
                  kardnak használható öreg kések, lándzsák, szekerczék és tizenhat pisztoly lettek
                  beszerezve. Puskája volt mindenkinek. Eddigelé voltak ötvenkilenczen. Mind olyan
                  férfiak, a kik az élettel leszámoltak; de azoknak egy része távol volt.</p>
               <p>Benyovszky Pánowot bízta meg vele, hogy híja össze a künn levőket, azon ürügy
                  alatt, hogy a földmívelési telepet rendezzék be a lopatkai síkon. Nagyobb
                  jóhiszeműség czéljából egy emlékiratot fognak benyújtani a kormányzónak, felkérve
                  őt egész tisztelettel, hogy rendeljen a számukra egy vitorlás hajót, mely a
                  telepítvényesek bútorait, épületszereit a telep helyére elszállítsa.</p>
               <p>Idáig minden a legcsendesebben ment, legkisebb ellenmondás nélkül.</p>
               <p>Mikor azonban a társaság már oszlófélben volt, Pánow még egyszer visszahívta
                  őket.</p>
               <p>- Nem hallgathatom el, a mi a szívemet nyomja, bajtársak. Láttuk a boldogtalan
                  Leventiew esetéből, hogy egyetlen tagtársnak a megkeveredése mind valamennyünket
                  végveszélybe dönthet. Azért én mulhatlanúl szükségesnek tartom, hogy a mit jövőben
                  tenni akarunk, azt ne tudja előre más, csak az az egy ember, a ki mindenkinek
                  parancsol. Ennek föltétlenűl minden ember rendelje alá a maga akaratát, s a mit az
                  rábíz, azt hajtsa végre vakon.</p>
               <p>»Jó lesz, bizony jó lesz!« helyeslé az egész gyűlés.</p>
               <p>- Erre való embert pedig én mi közöttünk csak egyet ismerek: a ki szóval is,
                  tettel is annyi csodán vitt bennünket keresztűl, s ez Benyovszky Móricz.</p>
               <p>»Nagyon jó! kiáltá a társaság. Éljen Benyovszky! Éljen a mi Sámuelovics
                  Ágostunk!«</p>
               <p>Csak egy ember kiálta: »nekem nem kell« szót, megütve az öklével a mellét s
                  kilépve daczosan a középre: Stefánow.</p>
               <p>»Miért nem kell? te vad lúd!« förmedtek rá a társai, hátraránczigálva kosokjánál
                  fogva.</p>
               <p>- Azért mert nincs bizalmam hozzá, felelt az nyakasan.</p>
               <p>Benyovszky nem jött indulatba.</p>
               <p>- Igazad lehet bajtárs. Nehéz lehet egy emberre rábízni testi-lelki üdvünket. Hát,
                  hogy megnyugtassalak: beválasztalak a hadi tanácsomba, hogy ellenőrízhesd, a mit
                  cselekedni fogunk.</p>
               <p>Erre aztán egyszerre közéjük lépett Pánow s megakadályozta, hogy Benyovszky a
                  kezét nyújtsa Stefánownak.</p>
               <p>- Hagyd el vezér! Ezt az embert nem fogod a hadi tanácsodba felvenni. Ezt az egyet
                  nem. Éppen azért kivántam az egész hatalmat te rád ruháztatni, mert ismerem ennek
                  az embernek a csalfaságát. Tudom, hogy miben sántikál! - No no! - Egy szót se
                  szólj Stefánow. Annak köszönd, hogy unokaöcsém vagy: mert ha azt nem nézném,
                  bizony itt lógnál mindjárt ennek a lámpásnak a helyén! Azért azt mondom, hogy
                  minden fondorkodással felhagyj! Mert ha még valamin rajtakaplak, bizony leveszem
                  rólad még a keresztvizet is.</p>
               <p>Ez a nem várt kemény kifakadás egy szerető unokabátya részéről mindenkit
                  meglepett. Többen az összeesküvők közűl, mint Szibaew, Kuzneczow odarohantak
                  Pánowhoz.</p>
               <p>- Nem addig van az! Mit tudsz az öcsédről? Ha bűne van, ki vele? Hadd ítéljünk
                  fölötte, ha áruló.</p>
               <p>- Nem árulás az, csak őrjöngés. Nem mondhatom azt el, szólt Pánow lerázva magáról
                  a követelőket.</p>
               <p>- Hagyjátok el! nyugasztalá őket Benyovszky. Ha Pánow nem akarja elmondani, a mit
                  megtudott ne kényszerítsük rá. Én ismerem az ő becsületes lelkét: ha árulást
                  tudna, kimondaná.</p>
               <p>- No hát beszéljen Stefánow! kiálta oda Szibaew. Mondsza: aláveted-e magad a
                  vezérünk parancsainak?</p>
               <p>Stefánow, a kinek az arcza máskor piros volt, most halavány lett a dühtől s a
                  verejték gyöngyözött rajta. A fogait csikorgatta.</p>
               <p>- Szólj hát! (Egy pár jó hátbaütés erősíté a bíztatást.)</p>
               <p>Tompa, rekedt hangon felelt:</p>
               <p>- Én annak, a mit a vezér mond, engedelmeskedem, akárkit tesztek azzá; ha magát az
                  ördögöt is. De ezt az embert itt, ezt a Sámuelovics Ágostont jobban útálom, mint
                  az ördögöt, s olyan hideg vérrel tudnám őt leütni, mint egy veszett kutyát. Meg is
                  tettem volna, ha Pánow el nem czibál; még azon az éjszakán, a mikor rálestem az
                  ablakán át.</p>
               <p>- Alávaló! ordíták rá minden oldalról. »Kémkedő, pribék!«</p>
               <p>Ekkor aztán rikácsolóvá lett a hangja.</p>
               <p>- Ejh! ti nem ismeritek őt: mert megbűvöl mindenkit; a kit megbűvölt, megcsalja; a
                  kit megcsalt, meglopja; s a kit meglopott, megöli. Hát nem azért koholta-e az
                  egész árulást Leventiewre, hogy megölesse, s aztán elrabolja tőle a maga számára a
                  kincseit?</p>
               <p>- Hazudsz, mint egy »nyepomnyisti!« üvöltött rá
                  előugorva a tömeg közűl Kuzneczow. Hát nézz ide, mi ez itt? te, »bradjaga«.<hi xml:id="_ftnref5">[5]</hi>
               </p>
               <p>S azzal eléje tartotta a Leventiew által írt árulkodó levelet.</p>
               <p>- Ismeritek az írását?</p>
               <p>Mind összedugták a fejeiket s elszörnyedve kiáltozák:</p>
               <p>- Ez a Leventiew Zenko írása! - S odatörülték azt a Stefánow orrához.</p>
               <p>- Mindegy! ordított az hadonázva. Azért ez az ember itt még is az ördögök
                  kapitánya! Boszorkánymester! Én mondom! Stefánow! Állok a szavamért. Istent hívom
                  fel közöttünk bírónak!</p>
               <p>Ez nagy szó az oroszoknál! Annyit jelent, mint személyes párharczra bízni a
                  vitatott igazságot.</p>
               <p>- Semmi kihívás! Semmi bajvívás! kiáltozának a vénebbek; az ifjabbak azonban csak
                  néztek Benyovszkyra és nem szóltak.</p>
               <p>- El kell ítélni, és fejbe lövetni a lázadót! harsogott Chrustiew szava a lármán
                  keresztűl.</p>
               <p>- Csillapodjatok le bajtársak, szólt közbelépve Benyovszky. Itt Istenről és
                  ördögről beszéltek: düljön el hát, hogy melyikünket segíti az egyik, melyikünket a
                  másik? Egy katonának, ha párbajra hívják nem szabad azt kérdezni, hogy miért
                  hívják? csak azt kell megmondani, hogy hol, mikor és minő fegyverrel akar
                  verekedni? - Tehát holnap reggel, a harangszó után találkozni fogunk Csurin sírja
                  előtt, s eldönti a kérdést a kard.</p>
               <p>Azzal otthagyta a gyűlést.</p>
               <p>A bajtársak még aztán sokáig fáradoztak benne, hogy Stefánowot feleszeljék; vegye
                  vissza a kihívását, ne adjon ilyen rossz példát a fegyelem-bontásra; de ő csak
                  egyre esküdözött, hogy ketté akarja Benyovszkyban hasítani az ördögöt.</p>
               <p>Utoljára aztán ráhagyták, hogy hadd járja a bolondját.</p>
               <p>A fiatalságnak nagyon megvette a szívét Benyovszky a lovagias készségével; az
                  öregek pedig nem féltették őt. Stefánow ugyan erős volt; de lomha, mint egy
                  jegesmedve, csak a vad rohamban félelmes; míg Benyovszky tökéletes képviselője
                  volt a kifejlett emberi erőnek, gyakorlott aczélerejű izmokkal, éles szemekkel és
                  hideg vérrel.</p>
               <p>A bajtársak elébb kimentek a párbaj színhelyére, s ott egy tágas szérűt lapátoltak
                  a hómezőben a vívók számára, egész a fagyos földig, hogy a lábaik el ne csússzanak
                  a dulakodásban.</p>
               <p>Azok a reggeli harangszó után megérkeztek a szánjaikon, tanúik kiséretében.
                  Benyovszky segédei voltak Chrustiew és Kuzneczow, Stefánowé Pánow és Báturin.</p>
               <p>A mint a szemközt állított ellenfeleknek kezükbe adták a kardokat, Stefánow, mint
                  a veszett állat rohant ellenfelére, s olyan csapást mért Benyovszky fejének, hogy
                  ha eltalálja, ketté hasítja. - Benyovszky azonban felfogta a kardjával a csapást s
                  erre a Stefánow kardja markolatban törött ketté.</p>
               <p>Isten ítéletnek ez már elég lett volna. Benyovszky látva, hogy az ellenfele
                  fegyvertelen maradt, egy lépést tett hátrafelé. Nemes ember az ilyen hátrányát az
                  ellenesének nem fordítja a hasznára.</p>
               <p>Ekkor azonban Stefánow még azt is megakarta próbálni, hogy hát annak a másiknak a
                  segítsége nem használna-e valamit? - Azt már csak nem sugallhatta más, mint a
                  Belzebub, hogy egy katona ember, nemes ember, mikor a bajvívó fele karddal áll
                  vele szemben, pisztolyt rántson rá és azt orgyilkos módra rásüsse. Ezt csak a
                  banditák teszik. - Azonban daczára annak, hogy olyan közelből lőtt Benyovszkyra
                  Stefánow, még sem találta el: csak a bekecsét lyukasztotta ki a golyó s a karját
                  horzsolta. Még ezután a másik pisztolyát is előrántotta, de azt már nem volt ideje
                  elsütni; mert Benyovszky haragja gerjedve ennyi alávalóság fölött, reárohant,
                  torkon ragadva pusztakézzel leteperte a földre s a mellére gázolt.</p>
               <p>»Öld meg! vágd le a nyakát!« Kiáltozák az odarohanó segédek; kezébe nyújtva a
                  kardját, melyet eldobott a földre.</p>
               <p>- Nem! szólt Benyovszky. Nem szennyezem be a vérével ezt a kardot! - S azzal hátat
                  fordított a legyűrt ellenfélnek.</p>
               <p>No de annál érdemesebbnek tartották a szekundánsok, még a saját felei is,
                  beszennyezni az ökleiket Stefánownak az üstökével. Elől-hátúl tépték, püfölték,
                  dögönyözték, vérben fagyban vitték haza a csatatérről.</p>
               <p>No ez szép kis elégtétel volt egy szerelmesnek; hanem azért még ez sem volt képes
                  lehűteni se a szerelmét, se a haragját.</p>
               <p>Haza érve pedig becsukták a tömlöczbe. Majd az esteli összejövetelnél törvényt
                  tartanak fölötte.</p>
               <p>Maga Pánow is azt mondta, hogy az ilyen emberrel nem lehet mást tenni, mint a
                  pestises marhával, le kell bunkózni!</p>
               <p>----------</p>
               <p>Stefánowot ezután becsukták s Pánowra bízták, hogy vigyázzon rá. Benyovszky az
                  összeesküvőket esti hat órára hítta össze a gyülekező helyre. A nappalnak nevezett
                  órákban sokféle hivatal várt reá. A kormányzó által ráruházott munkálatok, a
                  hetman félbolond tervei és Afanázia szerelme. Elég gondot adott mind a három. A
                  két elsőhöz hevűlt fantázia kellett, az utolsóhoz csendes hideg vér.</p>
               <p>A megtartott gyülésben Chrustiew elnökölt, mivelhogy Benyovszky saját ügyéről volt
                  a szó. Őt csak a határozat kimondása után hívták az ülés-terembe. Ez a határozat a
                  Pánow indítványának a megerősítése volt, mely szerint a végrehajtó hatalom
                  föltétlenűl Benyovszky kezébe tétetik le.</p>
               <p>A kölcsönös eskütétel után Benyovszky felszólítá Pánowot, hogy mondja el, mi oka
                  van az unokaöcscsének ő ellene torzsalkodni?</p>
               <p>Pánow húzódozott az egyenes válaszadástól: kérdezzék meg magától Stefánowtól.</p>
               <p>Kuzneczow kiment érte és behozta.</p>
               <p>Stefánowot nem javította meg a kapott leczke. Daczos és hegyke volt, mint elébb.
                  Mikor Chrustiew felszólította, hogy vallja be, mi oka van Benyovszky ellen
                  dühösködni? eleinte csak a kérkedésnél maradt, hogy hiszen ő is volna olyan
                  legény, mint az; hogy ő nem tudja eltűrni ez idegen hatalmaskodását.</p>
               <p>- Hiszen te veled éppen nagyon szelíden bánt mindig.</p>
               <p>- Éppen az bosszantott legjobban. Gyűlöltem érte.</p>
               <p>- Nem igaz! Úgy szeretted: tűzön-vízen átmentél volna érte. Valami bogár mászott a
                  füledbe.</p>
               <p>- No hát legyen bogár! Minek hallgatnám el? Nem bánom, legyen az övé ez az egész
                  szürke világ, - de Afanáziát nem hagyom neki.</p>
               <p>- Ohó bolond! Hát ez a bogár csípett meg?</p>
               <p>- Ott álltam az ablaka előtt, egész világos éjjel, mikor ők odabenn egymás mellett
                  ültek és enyelegtek; ráleheltem az ablakra, hogy felengedjen, a szakállam
                  odafagyott hozzá és én úgy égtem, mint a pokolban.</p>
               <p>- Czudar leskelődő! Kém! Nem szégyenled? kiálta rá Chrustiew.</p>
               <p>- Ha a leánytól tehettem volna, agyonlőttem volna akkor mindjárt.</p>
               <p>- Hisz ez egy veszett állat! ordíta rá Báturin.</p>
               <p>- Az vagyok hát! Üssetek agyon! Vagy én fújom ki az ő gyertyáját, vagy ti az
                  enyimet!</p>
               <p>Olyan dühbe jött, hogy ott a bírái előtt akart rárohanni Benyovszkyra puszta
                  kézzel. Képes volt őt megmarni, mint egy szakállas farkas.</p>
               <p>- Ez hagymázban van. Eret kell rajta vágni! mondá Meder, a tilógus.</p>
               <p>- Nem a kell ennek, szavazá Kuzneczow, hanem levetkőztetni, beledugni a jeges
                  fürdőbe nyakig, akkor majd elmúlik a nedere.</p>
               <p>- Óh, óh! Szerencsétlen Stefánow! sopánkodék Alexis protopópa. Két heti bőjt kell
                  neki, mindennapi kástélyozással.</p>
               <p>- Az bizony, kétszáz kancsuka a hátára! rivallá Kudrin Iván.</p>
               <p>- Én az ilyen embert főbe lövetném, mondá Chrustiew. A históriából tudom, hogy ez
                  a legveszedelmesebb fajta. A legnevezetesebb árulásokat szerelemféltő bosszúból
                  követték el. Nincs ennek más orvossága, mint a lőpor és ólom.</p>
               <p>Pánow nem szólt semmit, csak a kezeit kulcsolta össze, Stefánowra tekintve, mintha
                  kérve kérné, hogy térjen eszére.</p>
               <p>Ekkor aztán közbelépett Benyovszky, félretolta a bajtársakat a dühöngő mellől, a
                  kik azt kezeinél és üstökénél fogva tartották vissza, hogy rá ne rohanjon s
                  csendesen a vállára tette a kezét; de e kéznyomás alatt megrogytak a láb-inai
                  Stefánownak.</p>
               <p>- Ide hallgass! Mi bajod? Szerelmes vagy egy leányba? Hát ki áll az útadban? Én
                  ugyan nem. Tudják a társaim, te is tudhatnád, ha az eszedet használni akarnád,
                  hogy én nem akarok itt maradni Kamcsatkában; hanem ki akarok innen törni veletek
                  együtt, a mint a jég olvad s hajóra tehetünk szert, és aztán visszatérni Európába.
                  Ott pedig nekem nagyobb dolgaim vannak, mint hogy feleséget hordhassak magammal.
                  Nekem eszemben sincs, hogy Afanáziát nőűl vegyem; arra pedig, hogy szeretőmmé
                  tegyem, nagyon becsületes vagyok. Szegény gyermek, nagyon ragaszkodik hozzám.
                  Elfogadtam a vonzalmát, mert ez menekülésünket mozdítja elő. Az ő jó szívének
                  köszönhetjük eddigi szabadságunkat. Az ő figyelmes lelke védett meg bennünket a
                  kormányzó indulatoskodásától. Én nem fogom őt megrontani. Ha egy ilyen derék
                  legény, minő te vagy, megnyerheti a leány szívét, én csak örülni fogok rajta. Láss
                  utána, hogy őt meghódítsd. Foglald el a helyemet a szívében. Én még a megigért
                  rendőr-főhadnagyi hivatalt is neked hagyom. Te azután légy boldog családapa
                  Kamcsatkában: én rátok adom az áldásomat, s megyek a társaimmal a világba.</p>
               <p>Benyovszky szavai csodahatással voltak a dühös szerelmesre, a legvadabb
                  örjöngésből egyszerre a szélsőségbe ment át, sírt, kaczagott, térdre borúlt,
                  vetélytársának a kezeit csókolta; angyalnak, kis Istennek nevezte; s ezer
                  bocsánatot kért tőle. Igazán olyan volt, mint egy nagy másfél éves gyermek, a ki
                  azért ordít, hogy a dajkája elvette a kezéből a mérges festékű játékszert; ha ez
                  egyszerre olyan nagy lehetne, mint Stefánow, képes volna dühében összetépni a
                  dajkát; a mint aztán visszakapja a csörgetyűjét, egyszerre kibékűl és azt mondja:
                  »csecse dada.«</p>
               <p>- Jól van, jól, mondá Benyovszky, lerázva őt a nyakáról, nem haragszom rád:
                  megbocsátom, elfelejtem, a mi köztünk történt, hanem azért most visszasétálsz a
                  börtönödbe, s három társunk, őrködik fölötted, hogy valami kárt ne tégy vagy
                  magadban, vagy másban.</p>
               <p>- Esküszöm, hogy híved maradok halálig! Követlek a világ végére is; s a mit
                  parancsolsz, megteszem, ha mindjárt az Avatsa torkába küldesz is le.</p>
               <p>- No most már megint ész nélkül beszélsz. Te tudod jól, hogy én és a társaim egyik
                  napról a másikra ugró félben vagyunk. Te pedig most akarsz szerelmes történetet
                  kezdeni a kormányzó leányával. Azt gondolod, majd mi várunk a mi menekélésünkkel,
                  a míg te a lakodalmadat megtartod?</p>
               <p>Stefánow arcza egy pillanatra elkomorodott, aztán hirtelen megfelelt.</p>
               <p>- Elfogom őt rabolni a szökésünk napján - ha te beleegyezel.</p>
               <p>Benyovszky majd elnevette magát, - különösen erre az utolsó szóra.</p>
               <p>- Hát az a te dolgod. Hanem most vitesd magadat vissza a dutyiba. Nekünk itt még
                  komoly tanácskozásunk van, a mibe a te zavart fejedet nem ártjuk bele.</p>
               <p>Mikor Stefánowot kivitték, Pánow hálatelten borúlt Benyovszky vállára.</p>
               <p>- Köszönöm, hogy szegény öcsém életét ilyen szépen megmentetted. Én is halált
                  szavaztam volna a fejére. Pedig milyen egyszerű volt az egész megoldás. Gondolom,
                  hogy ki fog ő gyógyulni ebből a bajból.</p>
               <p>- Hanem azért magában nem fogjuk őt sehova ereszteni, szólt bele Chrustiew; egy
                  társunk kisérje őt minden jártában keltében.</p>
               <p>Ekkor aztán hozzá fogtak a komoly tanácskozáshoz, mely élet és halál, szabadság és
                  szolgaság fölött határozott.</p>
               
            </div>
            <div type="chapter">
               <head>TIZENKILENCZEDIK FEJEZET. EGYSZERRE KÉT SZÍVVEL JÁTSZANI.</head>
               <p>Tehát mégis tagadta Afanáziát! Kimondta valamennyi bajtársa előtt, hogy nem akarja
                  őt elvenni, hogy nem szereti. - És mégis oda kellett hozzá mennie mindennap a
                  boldog vőlegény mosolygásával. Rettenetes bálvány a szabadság! Hekatombékat kiván
                  elvérző szívekből. - Vádolta a lelke érte, hogy ilyen fájdalmas játékot kell űznie
                  egy igazán szerető nemes lélekkel; de nem hagyhatott fel azzal. Meg kellett
                  nyernie ezt a játékot, a melyben hatvan jó barátnak és saját magának a feje volt
                  föltéve egy leányszív ellen: száz bilincs egy jegygyűrű ellenében, vagy a
                  bilincsnek kell összetörni, vagy a gyűrűnek.</p>
               <p>Ő maga a naplójában többször ismételve kifejezést ad e nehéz küzdelemnek saját
                  magával. S az valóban nehéz lehetett. Gyakran harczol egy ember belső világában a
                  jó és rossz szellem egymással; de Benyovszkynál egyszerre »két jó szellem« küzdött
                  élet-halál harczot, s az egyiknek meg kellett ölni a másikat. A hála és a szerelem
                  az egyik, a hűség és a szabadság a másik. Magában mind a kettő erény: egymással
                  szemben mind a kettő vétek.</p>
               <p>Mikor másnap a Stefánowval történtek után meglátogatta Nilowékat, s dolgát végezve
                  a kormányzónál, átment a hölgyek szobájába, ott egy kis csendes duzzogás fogadta.
                  Afanázia az ablakmélyedésben ült és hímezett, Nilowné asszony pedig vasalt.</p>
               <p>- Száz esztendeje, hogy nem láttuk az urat! mondá a látogatónak, s aztán nemis
                  engedte neki, hogy mentségeit előhozza. »Persze: a jó barátoktól nem jöhetett.
                  Első a czimborák dolga, azután a menyasszonyé. Pedig hat heti távollét után mégis
                  lehetne egy órai időt rászánni, hogy megtekintse azt, a kit szeret.«</p>
               <p>Benyovszky nem mondhatta el az igazi okot, a mi távoltartotta egész nap.</p>
               <p>- Hiszen nemis szeret! sóhajta fel Afanázia.</p>
               <p>Benyovszky aztán azzal fenyegetőzött, hogy most mindjárt úgy fogja bebizonyítani
                  érzelmei állhatatosságát, mint Mucius Scaevola, hogy ráteszi a kezét a tüzes
                  vasalóra. - S már rá is tette.</p>
               <p>- No ne bolondozzon! mondá Nilowné, s inkább abba hagyta a vasalást. Beszéljen,
                  mit csinált tegnap egész nap, hogy nem gondolt a menyasszonyára?</p>
               <p>- Azért, hogy távol voltam: éppen ő rá gondoltam legtöbbet. Tudják önök, hogy
                  minket a kormányzóság a lopatkai rónára küldött ki, földmívelő telepítvényesekűl.
                  Azon a mi új birtokunkon mai nap semmi sincs még, mint hó és cserje. Ha
                  felosztottuk magunk között a tért, ha kimértük a házhelyeket, a kerteket,
                  magunknak még sokáig kell a hóba vájt barlangokban tanyáznunk kutyáinkkal együtt,
                  a míg az erdőben levágtuk a fát, megfaragtuk, házat ácsoltunk belőle. Ezen
                  tanakodtunk tegnap: ezt végeztük el egymással, kire miféle munka vár. Nagy dolog
                  lesz. Én csak akkor vihetem haza a menyasszonyomat, a mikor készen lesz a házam.
                  Hisz egy előkelő, kényelemhez szokott hölgyet csak nem vihetek a hóbarlangomba. Ő
                  ne is lássa, ne is tudjon arról, mennyi nyomorúságon megyünk addig keresztűl, a
                  míg a fészket megraktuk, a míg elkészűl az otthon. Ezt hoztuk rendbe tegnap. Halad
                  a dolog javában.</p>
               <p>- Nagyon jól van, mondá Nilowné. Ön tehát csupa figyelmes gondoskodásból Afanázia
                  sorsa iránt maradt távol. Engem megnyugtatott. Erre nekem egy gondolatom támadt, a
                  mit majd csak akkor tudatok önnel, ha tetté válik. Most egyedül hagyom önöket,
                  nyugtassa meg a leányomat is, ha tudja; az nem fog olyan könnyen menni.</p>
               <p>Azzal magára hagyta őt Afanáziával.</p>
               <p>Afanázia még mindig búsongó arczot mutatott.</p>
               <p>- Hát kegyed nem ád nekem igazat? kérdé Benyovszky gyöngéden.</p>
               <p>- Nem, felelt a leány határozottan. A ki szeret, nem kérdi azt: »hová megyünk?«
                  csak azt kérdi: »együtt leszünk?« - Mondok én önnek egy példát. Nem messze van: az
                  édes anyámmal történt. Mikor a nagyapámat száműzték Kamcsatkába, hideg tél volt:
                  deczember eleje. Az anyám olyan fiatal leány, mint én, kényeztetve, mint én, hozzá
                  szokva meleg szobákhoz, világi mulatságokhoz, jó ételekhez, mint én. És ő követte
                  a nagyapámat e rettenetes útjára. Együtt futott vele hóviharban, pusztákon,
                  rengeteg erdőkön keresztűl; tűrte a nyomort, a hideget, az éhséget; kuporgott a
                  hóba vájt barlangban, meglakta a bűzös jakut jurtát, s ette a nyírfa-kérget kenyér
                  helyett, és nem panaszkodott soha. Még ő vígasztalta az útitársát, gyöngéd
                  szeretettel ápolta, melengeté. Pedig az neki csak apja volt, nem férje. Ezt tette
                  az én anyám. - Hát a leányának tán nincs annyi szíve, lelke és testi ereje, mint
                  az anyjának volt? - Tizenkét hónapig tartott az ő irtózatos útazásuk; hány
                  pusztát, hány tengert vádoltak keresztűl, hány iszonyú hegyen kellett átmászniok!
                  Tőlünk az új telepig csak kétnapi járó. S én ijedjek el attól? Ha ön engem igazán
                  szeretne, nem féltene a szenvedésektől.</p>
               <p>A szegény leány oly igazán szívéből beszélt, hogy Benyovszkynak megesett a lelke
                  rajta.</p>
               <p>- Jól van, mondá; tehát tudd meg, hogy mi tartott engem tegnap tőled távol.</p>
               <p>Azzal felgyűrve a bal karjáról a bekecse ujját, megmutatta azon a leánynak azt a
                  horzsolási sebnyomot, a mit a Stefánow golyója hagyott hátra.</p>
               <p>A leánynál egyszerre az ijedség váltotta fel a duzzogást.</p>
               <p>- Mi ez itt?</p>
               <p>- Ez egy golyónak a nyoma, a minek a szívemen kellett volna keresztűl menni, ha a
                  küldője jobban czéloz.</p>
               <p>- Ki tette ezt?</p>
               <p>- Egyike azoknak a jó barátoknak, a kikkel jobban szeretek együtt mulatni, mint te
                  veled.</p>
               <p>- Miért tette?</p>
               <p>- Te érted.</p>
               <p>És akkor aztán elbeszélte Afanáziának, a mi közte és Stefánow közt történt. -
                  Mikor a párbaj végéhez ért, a leány szokatlan indulattal kiálta fel:</p>
               <p>- Miért nem ölted meg a nyomorúltat?</p>
               <p>Benyovszky megsimogatta kigyulladt orczáját a gyönge teremtésnek.</p>
               <p>- Te szelíd galamb! Bizony ölni is tudnál. - Hát hiszen az én kezem nem idegen a
                  vérontástól. Öltem ellenséget, a ki a hazámra támadt; megtudtam ölni az ellenfélt,
                  a ki orgyilkosúl megrohant; de hogy megöljek egy jó fiút azért, mert szerelmes egy
                  angyalba: arra nem visz rá a lelkem.</p>
               <p>- De hisz akkor az fog téged megölni. Megöl lesből; vagy rád gyújtja a házat,
                  mikor benne alszol.</p>
               <p>- Te védelmezhetsz meg az orgyilok ellen, hallgasd meg, mi módon!</p>
               <p>- Szóljak az atyámnak, hogy vettesse börtönbe?</p>
               <p>- Az engem meggyalázna. Én vezére és bírája vagyok az én társaimnak, s rajtam
                  kívül más nem ítélhet fölöttük. Mást kell tenned. El kell őt távolítanod szép
                  szerével. Kitaláltam a módját. Holnapra a korlátnokékhoz vagyunk hivatalosak. Én
                  ki fogom eszközölni, hogy Stefánowot is híják meg. Ott bemutatom őt te neked. Jó
                  tánczos, lehet mulatni vele. No csak ne mondj ellent. Ő bizonyosan bevallja neked
                  a szerelmét. Te ne utasítsd őt vissza. Hanem figyelmeztesd a köztetek álló
                  akadályokra. Mondd el neki, hogy szüléid nem egyeznének bele olyan házasságba,
                  mely leányukat szegény sorsra vezetné. Stefanownak semmi vagyona sincs. Én csak
                  azért voltam szívesen látva általuk kérő gyanánt, mert már némi vagyonra tettem
                  szert. Neki is volna erre jó alkalma. Ime Casarinowot a kormány a Kurili
                  szigetekre küldi adószedőnek, az ott dús vagyont fog szerezni, Stefánow elmehetne
                  vele al-adószedőnek, s szintén megszedhetné magát. - Csak én rám bízza az ügyét,
                  én majd ki fogom eszközölni a kormányzónál a kiküldetését. Akkor aztán, ha egy év
                  múlva meglépesedve fog visszatérni, bátran fölléphet, mint tisztességes kérő. -
                  Ebbe ő belé fog harapni. Nekem azontúl békét hagy. A mint májusban a jég
                  felszabadúl, elmegy Casarinowval a Kurili szigetekre, s akkor azután nincs többé
                  mit tartanunk tőle. Rá állsz-e e fortélyra?</p>
               <p>Afanázia válasz helyett egy gyógyító erejű csókot nyomott az ő miatta kapott
                  sebhelyre a kedvese karján. Gyorsan el kellett azt ismét takarni; mert Nilowné
                  asszony közeledő lépteinek csoszogása hallott.</p>
               <p>Mikor belépett, már akkor Afanázia ott ült Benyovszky mellett, két karját annak a
                  nyaka körűl fonva.</p>
               <p>- Nos? hát már megalkudtatok? kérdé az anya.</p>
               <p>- Igen, felelt a szerelmes menyasszony. Kitűztük az esküvőnk napját - május
                  végére.</p>
               <p>- Május végére! szólt Nilowné, bámulatában összecsapva a kezeit. - Uram, ön
                  valóban varázsló! Eddig a jövő hétről volt szó.</p>
               <p>És Afanázia mosolygó elragadtatással nézett vőlegénye szemébe.</p>
               <p>A stratagéma tökéletesen sikerűlt. Másnap a korlátnokéknál nagy mulatság volt.
                  Benyovszky maga vitte oda a fogságából kiszabadított Stefánowot. Ott bemutatta őt
                  Afanáziának. A lakoma után együtt kisérték hazáig a kormányzó családját,
                  Benyovszky Nilownénak nyújtotta a karját s engedte, hogy Stefánow vezesse
                  Afanáziát.</p>
               <p>Afanázia egészen az utasítás szerint viselte magát, okosan, gyöngéden.</p>
               <p>Az elválás után Stefánow a hetedik égben érezte magát az elragadtatástól. Nyakába
                  borúlt Benyovszkynak s csókjaival nedvesíté az orczáit. Nevezte őt jóltevőjének,
                  őrangyalának.</p>
               <p>És aztán elmondta neki nagy diadallal, hogy miket hallott ő Afanáziától. Szóról
                  szóra ugyanazt, a mit Benyovszky a leány szájába adott.</p>
               <p>- Te vagy az én üdvözítőm! Vezérem! Szólj, mivel háláljam meg ezt neked?</p>
               <p>- Azzal, hogy mentűl kevesebbet beszélj róla.</p>
               <p>Stefánow ez órától tökéletesen meg volt hódítva. Imádta Benyovszkyt. Három
                  szemközt jövő parasztnak kiverte a süveget a fejéből, a miért nem emelték azt meg
                  az ő vezére és jóltevője előtt; s egy kuvaszt meghajigált a botjával, a miért
                  megmerte ugatni - az ő vezérét és jóltevőjét.</p>
               <p>Így sikerűlt Benyovszkynak mindannyiszor a fenyegető veszélyek szörnyetegeit
                  megszelidíteni, azután felkantározni, s felülni a hátukra és tovább vitetni velük
                  magát. - Ime most ezzel a bolond szerelmes Stefánowval szerencsésen kieszközölte,
                  hogy maga Afanázia kivánja a menyegzőjüket májusig elhalasztani.</p>
               <p>De naplójában hozzáteszi e sorokat, melyeknél jellemzőbbet mondani nem lehet:</p>
               <p>»Én megköszöntem e kedves leánykának a jóságát; belsőmben a legvalódibb fájdalmat
                  érezve, hogy én legyek az eszköze az ő jövendőbeli bánatának; ámbár az ő jósága és
                  barátsága e pillanatban a leverő gondolatokat lelkemből eltisztítá.«</p>
               
            </div>
            <div type="chapter">
               <head>HUSZADIK FEJEZET. FOLYTONOS VÉSZEK KÖZÖTT.</head>
               <p>Az az egész társaság, mely Benyovszkyt körülvette, valami sajátságos keveréke volt
                  a csodálatra méltó hősöknek és az alacsonylelkű árulóknak. A hány jó barát, annyi
                  kém vette körűl. Ellenben a kémeknek is megvoltak az ellenkémeik, a kik viszont
                  ezeknek a jártára-keltére ügyeltek fel.</p>
               <p>Így tudta meg Benyovszky Loginowtól, a kit tizenkét más bajtárssal együtt
                  Nisney-Osztrogba küldött, hogy onnan három száműzött akar a társaságba beállni; de
                  azoknak semmi jó szándékuk sincsen, csak az összeesküvés titkát akarják kitudni,
                  hogy annak az elárulásával maguknak szabadságot szerezzenek. Ezek a nyomtalanúl
                  eltűnt Levantiewtől tudtak meg valamit. A neveik Iváskin, Voládimir és
                  Puskárew.</p>
               <p>Az árulókat egyszerre puskavégre állítani nem lehetett, hanem elébb ki kellett
                  belőlük venni, hogy miben sántikálnak? Hátha a följelentő tévedt a
                  jellemzésükben.</p>
               <p>Mikor Benyovszkynál megjelentek, Iváskin rágyújtott egy hosszú szónoklatra, a min
                  megérzett, hogy be van tanulva. Beszélt a száműzöttek hosszas szenvedéseiről,
                  kapkodott a kegy után Benyovszky magasztalásával, hogy mennyire tele van a hírével
                  az egész Kamcsatka: ő tőle várják a szegény száműzöttek a felszabadulásukat.
                  Végezte azzal, hogy ők már megúnták az életet, s készek minden módon
                  meghalálozni.</p>
               <p>Benyovszky egyszerre keresztűl látott az emberén.</p>
               <p>- Köszönöm szépen a felőlem táplált jó véleményeteket; de én semmi csodatevő hős
                  nem vagyok. Magam is, szegény száműzöttűl, tolom a napokat egymás után. Hanem
                  abban az egyben könnyíthetek a sorsotokon, hogy ha az én lopatkai földmíves
                  telepembe akartok beállni, azonnal szabad emberekké lesztek, s akkor aztán
                  foghatjátok velem együtt az eke szarvát.</p>
               <p>Erre a szóra csúnyáúl félrehúzta a száját Iváskin uram, s nagy hitetlenűl csóválta
                  a fejét.</p>
               <p>- Hallod-e vezér; nekünk egészen másforma szabadságról beszéltek odakinn. Az a
                  Levantiew, tudod, a ki útközben olyan hirtelen meghalálozott. A tojónnál, a kinek
                  a kunyhójában meghalt, rá ismertek a szánkójára. Ez azt mondta, (az Istenben
                  boldogult) hogy te valami hajót akarsz elfoglalni, s azon mindnyájunkat elviszesz
                  a tengeren át Khinába. Azt mondják, hogy azért, mert eljárt a szája, mérgezte meg
                  a bátyja: pálinkával. Maga is ivott belőle: ő is meghalt.</p>
               <p>Benyovszky látta, hogy a merev tagadás itt már nem segít.</p>
               <p>- Igen, mondá, az volt a szándékom, hogy társaimmal együtt kitörünk Kamcsatkából,
                  a hol rabok vagyunk, de a kormányzó azóta annyi kegyelemmel halmozott el
                  mindnyájunkat, hogy letettünk erről a szándékunkról. Vissza lett adva a
                  szabadságunk, megszűntették rabszolgai állapotunkat; megengedték, hogy egy darab
                  általunk kiválasztott földön saját telepet alkothassunk, vagyont szerezhessünk,
                  családot alapíthassunk. Engem különösen azzal tisztelt meg a kormányzó, hogy saját
                  legkedvesebb leányát eljegyezte velem. Ez a tartomány gazdag, csak munkás kezekre
                  vár. Mi azt lakályos földdé fogjuk alakítani. Nézzétek, éppen itt vár a
                  mellékszobában rám Krusitinkow kereskedő, a kivel alkuban vagyok az egész telep
                  felszerelési szükségleteinek szállítására.</p>
               <p>Ezzel behívta az ajánlkozó kalmárt: azzal hosszas alkudást kezdett, megegyezve
                  végül tizenkétezer rubelnyi árban. A kereskedő hálálkodott, s eltávoztában egy
                  erszényt nyomott Benyovszkynak a markába kétszáz rubellel, odasúgva: »aztán másnak
                  ne add a szállítást.«</p>
               <p>- No látjátok, még »meg is kent«, mondá Benyovszky, megcsörrentve Iváskin előtt a
                  tele erszényt.</p>
               <p>Ez megpecsételte szavainak igazságát. Ha már a »kenést« is elfogadja, akkor ez
                  komoly dolog. Ha visszautasította volna a kenést, gyanút költött lesz maga ellen,
                  hogy csak tréfál.</p>
               <p>- Aztán küldj nekem minél elébb egy pár ácsot és kovácsot! kiálta utána még
                  Benyovszky a távozó kalmárnak. No hát jöttök-e velem a lopatkai telepekre? kérdé
                  akkor a jövevényekhez fordulva.</p>
               <p>Puskárew és Voládimir egyszerre a kezüket nyújták:</p>
               <p>- Veled megyünk, akárhová viszesz.</p>
               <p>De Iváskinnak nem vette a nyaka ezt a mulatságot.</p>
               <p>- Hátha még se lesz ebből árpadara?</p>
               <p>- No hát hogy még jobban meggyőzzelek, nézz ide. Éppen most kaptam meg a
                  kormánytanács határozatát, melyben választ ád arra a folyamodványunkra, melyben
                  egy hajót kérünk tőle, hogy az épületszereinket, élelmeinket, szerszámainkat
                  elszállíthassuk Bolsereczkből Lopatkára. Nem egy hajót ád a kormánytanács, hanem
                  kettőt.</p>
               <p>De már erre a szóra az odakünn hallgatózó többi bajtársak is betódultak a szobába,
                  a hol Benyovszky a jövevényekkel beszélt, s örömük visszatarthatatlan volt, midőn
                  Benyovszky a pecsétes levelet felmutatá előttük.</p>
               <p>- Már most csak meg lehettek felőle győződve, folytatá Benyovszky, hogy igaz úton
                  járok s nem tervezek titkos összeesküvést: nem akarok erőszakkal elfoglalni egy
                  hajót. A kormány bízik őszinte hűségemben, s rendelkezésemre bocsát kettőt. Én
                  azokkal Lopatkába fogok menni.</p>
               <p>- Mi is veled megyünk! Ismétlé kettő a száműzöttek közűl; de a mézes-mázos Iváskin
                  hátrahúzódott: »én még meggondolom magamat!«</p>
               <p>- Igen, mert »bradjág« vagy! kiálta rá Puskárew. Nem vásik bele a fogad, hogy
                  dolognak állj. Mert csak azért akartad magad fölvétetni a társaságba, hogy aztán
                  kitudd az összeesküvés tervét, s feljelenthesd a kormányzónak: magad jutalmat
                  kapj. Jól ismerünk. Azért jöttünk veled, hogy a mint észrevesszük, hogy árulkodni
                  akarsz, kitekerjük a nyakadat.</p>
               <p>Voládimir is éppen így kiabált rá. Ezek voltak az ellenkémek, kik az áruló
                  nyomában jártak.</p>
               <p>Az összeesküvők azonnal össze akarták aprítani Iváskint. Ez már a negyedik áruló
                  volt!</p>
               <p>- Hagyjátok békén, csitítá őket Benyovszky. Nekünk nincs semmi titkos tervünk:
                  azért okunk sincs haragba jönni a fölött, hogy valaki meg akarja nálunk találni
                  azt, a mi nincs. Én nem haragszom rád Iváskin. Hanem már most azt mondom, hogy
                  rögtön eleblábolj innen haza a pusztádra; mert nem az lesz, hogy te vádolsz be
                  engem; de én adlak fel téged a korlátnoknak, hogy lázadásra akartál bennünket
                  csábítani, s akkor aztán majd megtanulod, hogyan kell az egyik lábaddal a másikat
                  kikerülni? Megtanít rá a láncz!</p>
               <p>Azzal Iváskin uramat kilökték, futni hagyták, a másik kettőt pedig megbíztatták,
                  hogy csak tartsák a fejüket a közelben; majd ha indulni kell Lopatkára, hívatni
                  fogják őket. Nem szükség semmi esküt letenni.</p>
               <p>Mikor ezektől megszabadult Benyovszky, akkor aztán bemutatta a bajtársainak azt az
                  okiratot, melyben a kérelmükre válaszolt a kormánytanács.</p>
               <p>- Ne örüljetek ám annak, a mit ezek előtt mondtam, hogy a kormány tanács az egy
                  kért hajó helyett kettőt akar adni; mert ezzel vagyunk éppen tönkre téve: az egy
                  vitorlás gálya helyett adnak két dereglyét; azt mondják, szépen part mentében
                  azokkal is körülhajókázhatjuk a lopatkai előfokot.</p>
               <p>Ettől a tudósítástól aztán egyszerre holt embernek érezte magát mindenki.
                  Dereglyén nem lehet neki vágni a nagy oczeánnak.</p>
               <p>A nagy elcsüggedésbe azzal öntött egy kis vért Benyovszky, hogy negyed napra
                  összehítta a választott haditanácsot, melynek tagjai voltak Chrustiew, Kuzneczow,
                  Báturin, Pánow, Gurczinin és Wynbláth. Addig majd kigondolnak valamit.</p>
               <p>Ez volt aztán a legnagyobb veszedelem.</p>
               
            </div>
            <div type="chapter">
               <head>HUSZONEGYEDIK FEJEZET. A HADI TERV.</head>
               <p>A következő három nap csendes előkészületekkel tölt el. A vidéken tanyázó
                  bajtársakat behívták, Szibaew hozott magával tizenkettőt; a beszerzett fegyvereket
                  és lőszerkészletet elrejték a gyűlésteremnek egy fülkéjébe. A kamcsatkai házak
                  mind a földbe vannak vágva: - ez maga az épületfal; - belűl kideszkázva, ha a
                  deszkafalat kibontják, azon túl folytatni lehet a vakandok és hörcsög építési
                  munkáját, a helyre állított deszkák megint eltakarják a rejtett üreget.</p>
               <p>Ez mind éjszaka ment végbe, nappal abba kellett hagyni a munkát, márczius közepe
                  felé már kezdi a szürkület a csillagokat eltűntetni az égről, jelentve, hogy
                  reggel van. Benyovszkynak is elég dolga volt a maga protektoraival, a kik közűl a
                  hetman tűnt ki főleg hóbortos terveivel. A mellett Afanáziának is kellett
                  szentelni néhány ábrándozásteljes órát. Sőt a hasznos foglalkozás a sakkozó asztal
                  mellett sem maradhatott el.</p>
               <p>A közben pedig az összeesküvés fegyveres erejét szervezé. Előre látta, hogy
                  hamarább el lesz árulva, mint ő maga kiválaszthatná az időt a kitörésre.
                  Levantiewvel nem lett elásva a titok. Azon eshetőségre, hogyha erőszakkal lesznek
                  megtámadva, előre megállapítá hadi tanácsával a szolgálati rendet. Három szakaszra
                  osztotta fel a híveit: a középet ő maga vezénylé, Pánowval, Riuminnal, Mederrel,
                  Szrebernikowval, Laginowval és Báthurinnal; a balszárnyat Wynbláth ezredes,
                  Kuzneczowval, Stefánowval, Szibaewvel, Bielszkyvel és Lopcsowval, a jobbat
                  Chrustiew, Alexis protopópával, Zadszkoy herczeggel, Brandowval, Novozilowval,
                  Lapkinnal és Wolkowval. - Voltak mindössze ötvenkilenczen. A két új társat még nem
                  vették fel, úgyszintén Izmailowot és Bajárewet sem, kiket Stefánow ajánlott.
                  Izmailow a korlátnokhoz nagyon közel rokonságban állott.</p>
               <p>Hogy milyen kedvező világításban állhatott Benyovszky, azt bizonyítja az is, hogy
                  a nisney-osztrogi kormányzó, Morin főhadnagy megküldte neki Szibaew által a
                  kölcsönzött összeget. Ha lázadónak hitte volna, bizony nem sietett volna vele.</p>
               <p>Márczius 12-én tartották meg a haditanácsot, melynek határoznia kellett a fölött,
                  mi módon hajthatják végre kitörésüket. Csak a tanács választott tagjai vettek
                  benne részt.</p>
               <p>Benyovszky sorba felszólítá a tanácstagokat, hogy adják elő a nézeteiket.</p>
               <p>- Én azt tanácsolom, kezdé Wynbláth ezredes: hogy a mint a jég eltisztul az
                  öbölből, lessünk rá, mikor készül a legelső gálya elindulni. Ilyenkor a
                  hajóskapitány búcsúlakomát szokott adni: arra hivassa meg magát néhány
                  szövetségesünk, s mikor a hajósnép már jó nyakban van, akkor csempészszen az
                  ivóasztalra néhány palaczk megmérgezett liqueurt. Mikor aztán a méreg hatása
                  észrevehető lesz, akkor adjanak jelt nekünk, hogy a hajót elfoglalhassuk.</p>
               <p>Erre csak annyit felelt Benyovszky röviden, hogy:</p>
               <p>- Méregkeverők nem leszünk! - Beszélj te Gurczinin!</p>
               <p>- Az én véleményem az, mondá Gurczinin, hogy ha a kormányzóság nem ad nekünk
                  gályát, hanem csak dereglyéket, akkor próbáljuk meg azokkal elmenekülni. A Kurili
                  szigetek nem messze vannak, s azok egész sorozatot képeznek. Egyiktől a másikig
                  majd szépen elvegyegünk: utoljára oda találunk Japánba, s ott bizonyosan akadunk
                  hollandi hajókra, a melyek bennünket felvesznek, s elszállítanak Európába.</p>
               <p>Benyovszky észrevételei egészen összerontották ezt a tervezetet.</p>
               <p>- Barátom, te nem ismered a tengert, ha te azt hiszed, hogy azt dereglyékkel
                  meglehet hódítani. A legelső vihar úgy szétszórna bennünket, hogy soha egymásra
                  nem találnánk többet. Az úszó jégmezők közé keveredve, akaratunk ellen vitetnénk
                  ismeretlen tengerekbe. Élelmi szert, ivóvizet nem vihetnénk magunkkal hosszabb
                  útra, s utoljára még, hogy ahoz a japáni kikötőhöz, Nangazakyhoz eljussunk, a
                  melyben egyedül szabad idegen hajóknak partra szállni, körül kellene hajókáznunk
                  egész Japánt. Dereglyén nem járják az oczeánt.</p>
               <p>- No én is éppen olyan nyúl vagyok a vizen, mint Gurczinin, menté magát a
                  felhívott Pánow. Beszéljen, a ki jobban ért hozzá.</p>
               <p>Báturin vállalkozott rá. Ő nem avatkozott a tengerészet tudományába: ő a száraz
                  földön akarta megoldani a feladatot.</p>
               <p>- Adjunk egy nagy lakomát a lopatkai elútazásunk örve alatt. Híjuk meg rá a
                  főurakat, kormányzót és előkelőket. A vigasság közepett aztán egyszerre kiki
                  ragadja meg a maga emberét, gyűrje le és kötözze meg, s akkor aztán kényszerítsük
                  a kormányzót, hogy adjon egy hajót, a melyen elmenekülhessünk.</p>
               <p>Már erre kénytelen volt Benyovszky nagyot nevetni.</p>
               <p>- Barátom! Te sem állítottad fel Columbus tojását. Hiszen ha elfoghatnók is a
                  kormányzót: itt van a várbeli helyőrség, itt a városi kozák-sereg: az rajtunk
                  ütne, szétmorzsolna; s hogyan akarnál kiszabadulni a bolsereczki kikötőből egy
                  ilyen erőszakkal elvett hajó hátán, mikor tíz más gálya áll ott hosszú sorban s
                  megakadályozhatja a menekülésedet?</p>
               <p>- No hát beszélj te, ha okosabbat tudsz: mondá Kuzneczow.</p>
               <p>- Megkisértem. Az én jelmondatom az, hogy »többet észszel, mint erővel.« Nekünk
                  kezdeni a fegyveres támadást nem tanácsos. Számra aránytalanúl kevesen vagyunk, s
                  minden megerősített hely az ellenfelünk kezében. Mi fegyverhez csak akkor
                  nyúljunk, ha megtámadnak bennünket. Én az életemet nem szoktam kímélni, de a
                  kudarczra nem koczkáztatom. Van nekem az itteni hajósok között egy ismerősöm: ez a
                  Szent-Péter-Pál csomaghajó kapitánya, Csurin. Ugyanazon hajóé, melyen Ochoczkból
                  ide hoztak bennünket, s mely a viharban tönkre ment volna, ha mi Pánowval és
                  Wynbláthtal nem segítünk rendet csinálni rajta. Hát én tudom jól, hogy ennek a
                  Csurin kapitánynak nagyon jó okai vannak félni az Ochoczkba való visszatéréstől.
                  De nem csak neki, hanem a hajós népének is. Ők a megelőző útjukban, melyet
                  felfedezés végett tettek, belefojtották a vízbe a kapitányukat; s e miatt Csurinra
                  a törvényszék elé állíttatás vár, a mint Ochoczkba visszatér. Adóssága is van sok.
                  És végül van neki egy kedvese itt Bolsereczkben, a kihez nagyon ragaszkodik.
                  Lehetne ezekből a szálakból valamit bordában szőni. Ennek a hajónak május 15-én
                  kell a felolvadó jég közűl kivitorlázni. Az alatt összebarátkozhatnék Csurinnal a
                  mi Kuzneczow barátunk. Annak pénzre van szüksége. Azt mondhatná neki, hogy ő nagy
                  csomag szőrme árúkat szándékozik innen elszállítani, még pedig úgy, hogy a kormány
                  magas vámjait kikerülje. A csempészhasznon megosztoznának. E végett azt kellene
                  megtenni a kapitánynak, hogy »este« vitorlázzon ki a Bolsából a tengerre. Ott
                  azután mi éjjel a dereglyéinken könnyen utólérhetnők a hajót. Azonban, hogy a
                  hajósnép felől is biztosak lehessünk, valami tíz-tizenkét bajtársunk igyekezzék a
                  Szent-Péter-Pál hajó legénységével összeczimboráskodni, s azokból is, a mennyit
                  csak lehet, a részünkre megnyerni; mert a hosszú tengeri úton gyakorlott
                  matrózokra majd nagy szükségünk lesz. Így minden vérontás és szerencséltetés
                  nélkül hajthatjuk végre a szabadulásunkat, s attól sem kell tartanunk, hogy idő
                  előtt elárulhat valaki.</p>
               <p>Ez a terv mindenkinek megtetszett. Egyhangúlag elfogadták, s még az nap el lett
                  rendezve az egész cselszövény. Kuzneczow a kapitányt, tizenkét szövetséges a
                  hajóslegénységet nyerte meg a terv számára. Hiszen csak egy csendes csempészeti
                  ügyről volt szó, a mi a hajóslegénységnek minden országban és minden időben
                  ismeretes mellékjövedelmét szokta képezni, s ebben az egy dologban nem ismerik az
                  árulást.</p>
               <p>- Azonban most még két hónap áll előttünk, mondá Benyovszky társainak. Ezt az időt
                  ki kell húznunk csendesen, hogy semmit ne sejtsenek a felvigyázóink. Lásson
                  mindenki a szokott dolga után. Gyűjtsetek élelmi szereket. Vásároljatok szőrméket
                  az általam nyert pénzen. Ezeknek a beváltásából a khinai kikötőben akarom én az
                  Európába útazásunk költségeit pótolni. Én magam néhány társammal egy pár hétre
                  elútazom a lopatkai vidéket bejárni; felmérem és kipéczézem a telkeket s helyszíni
                  rajzot veszek fel az egészről. Hadd erősödjék meg az előljáróságban az a hit, hogy
                  komolyan készülünk a földmívelési telep megszállására. Holnap útnak indulunk.
                  Szedjétek rendbe a szerszámokat s etessétek meg a kutyákat. Reggel lesz a
                  búcsúáldomás.</p>
               
            </div>
            <div type="chapter">
               <head>HUSZONKETTEDIK FEJEZET. A LOPATKAI TELEP.</head>
               <p>Márczius 14-én indult el Benyovszky a lopatkai vidék beutazására, tizedmagával;
                  azok között volt Pánow, Wynbláth és Stefánow. Hogy ezt az utóbbit is magával
                  vitte, arra nagyon komoly okai lehettek. Attól is félhetett, hogy távollétében még
                  megteszi ez a hóbortos, hogy erőszakkal elragadja Afanáziát; vagy ha az nem
                  sikerűl neki, vad dühében elárulja az összeesküvést. Azért legjobb volt őt
                  kisérőűl elvinni.</p>
               <p>Hét órakor pálinkás reggeli várta őket a kormányzónál. Nilowné asszony ellátta az
                  egész társaságot útravaló elemózsiával. A búcsúvétel után Afanázia szánra kapott a
                  kis öcscsével együtt s elkisérte az útazó-társaságot a legközelebbi faluig,
                  Nichilowáig.</p>
               <p>- Látod, ez a te kedvedért történik! monda Benyovszky Stefánownak; a mitől annak
                  olyan kedve támadt, hogy levetette a bundáját s csak úgy egy parkában vállalkozott
                  rá, hogy Afanázia szánkójának maga legyen a kocsisa.</p>
               <p>Ez igen furfangos hivatal. A kutyafogatot kormányozó jemsik maga nem ül a szánkón,
                  hanem mellette iszánkodik; oly módon, hogy csak az egyik lábára köt fel egy
                  hosszú, ladikforma hókorcsolyát, a másik lábával pedig a szánkótalpra nehézkedik,
                  s onnan kiabálja a kutyákra a vezényszót: »tag, tag!« ha »tőled«-re kell fordulni;
                  »kugha, kugha!« ha »hozzád« az irányzat. S aztán a szerint, a hogy az út
                  jobbról-balról dűlösre fordúl, ő is átkerűl a szán ellenkező oldalára, s
                  átcserélve a hókorcsolyát, a túlsó szántalpra nehézkedik, s ekként megőrzi az
                  egyensúlyt. Ezen gondoskodás nélkül egy nap húszszor is felfordulna az útazó
                  szánkóstól együtt.</p>
               <p>Bolsereczktől folyvást hegynek fölfelé visz az út; maga az óriási Avatsa-volkán
                  egészen eltakarja a város elől a keleti éghatárt. Mily örömteljes meglepetés
                  lehetett az útazókra nézve, midőn a mély hegyi utakból kivergődve, feljutottak a
                  hegygerinczre, s onnan megpillanták a messze elterülő világhatárt, mely az északi
                  tenger jégtorlaszaiban végződött. És ezen égszínkékkel árnyékolt ezüstfényű lapnak
                  a szélén látszott egy nagy csodálatos domború tűzhegy, mely izzó fényével nagy
                  félkörben beveresíté a lilaszínű égalját. - Ez volt a nap: - az első szibériai »új
                  nap,« tízszerte megnagyított alakban a sűrű légkör optikai sugártörése által. Még
                  semmi ragyogása nincsen, bele nézhetni puszta szemmel; olyan, mint egy izzó
                  vasgolyó, sugártalan, melegtelen. Odalenn Bolsában még nemis tudnak arról, hogy
                  már nap is van az égen; csak a csillagok elsápadásából sejtik, hogy jó reggel van;
                  - innen pedig a hegytetőről már belelátni a központi égi testbe. S az a félgömb
                  még két óra hosszat fog végig haladni a földhatár szélén, a nélkül, hogy egészen
                  feljönne, míg két óra felé délután újra letűnik, s átengedi az eget a
                  csillagoknak.</p>
               <p>Óh milyen háládatos volt Afanázia Benyovszkyhoz, hogy ezt a látványt megszerezte
                  neki. Ő még soha sem látott tavaszszal felkelő napot. Ő azt csak akkor ismeri, a
                  mikor már derék nyárban, mint perzselő tűzvilág támad elő az Avatsa mögűl.</p>
               <p>Nicholowában a tojón kunyhójánál megálltak falatozni, s innen azután visszatérésre
                  bírta Afanáziát Benyovszky, használja fel a napvilágot az útazásra: a
                  hegyszakadékok közt azt éjjeli út veszedelmes.</p>
               <p>Az útazó társaság aztán szánkázott tovább nagy kutyaugatás közt. Éjszakára Csakawa
                  faluig jutottak, s ott megszálltak a tojón házában. A kormányzó nyílt parancsa a
                  tartomány összes tojónjaihoz, mely szerint Benyovszkyt úgy kell fogadniok, mintha
                  saját maga a kormányzó útaznék, - mindenütt engedelmes házi gazdákat szerzett a
                  számukra.</p>
               <p>E látogatásnál egy nevezetes jelenetet írt le Benyovszky. Találkozást egy
                  »samánnal.«</p>
               <p>A samánok nagy befolyásáról a szibériai népekre több érdekes adatot találunk más
                  útazóknál. A samán papi osztály nem kaszta, mint a »lámáké.« Akárki azzá
                  minősítheti magát, a kinek elég heves képzelődése van, s a magánlét, álmatlanság,
                  hevítő és kábító szerek használata által az idegeit annyira túlérzékenyekké
                  idomítja, hogy maga is látni hiszi azokat a szellemalakokat, a kikről
                  eksztázisában beszél. Wrangel jegyzé fel róluk a következő esetet.</p>
               <p>1814-ben az osztrownojei vásáron egyszerre valami nagy dögvész ütött ki a
                  csukcsiak között (Kamcsatka szomszédjai észak felől), mely egyformán elragadt az
                  emberekre és az irámszarvasokra. A pestis egyre terjedt és pusztított, míg végre a
                  samánok összegyültek a fölött tanakodni, hogy mi módon engeszteljék ki a rossz
                  szellemet? Az lett a határozat, hogy meg kell áldozni a haragos »Kannának« a törzs
                  legkedvesebb főnökét, »Kocsent.« Hanem a nép ellene mondott ennek a határozatnak s
                  nem engedte a kedvelt vezérét lemészároltatni a rossz szellem kedvéért. A ragály
                  egyre pusztított tovább; a nép dühös volt, neki állt a samánjainak, - ha nem
                  használt az ajándék, agyba-főbe verte őket, hogy hozzanak más határozatot. Azoknál
                  nem használt se ajándék, se ütleg, álltak szilárdúl a kimondott határozatuk
                  mellett: a vezért meg kell ölni. - Ekkor Kocsen vezér, megszánva a népe
                  nyomorúságát, maga ajánlotta fel az életét a népe javáért áldozatúl. Csakhogy
                  senki sem akadt az alattvalói közűl, a ki őt megölje. Végre a saját fiát hivatta
                  maga elé s súlyos átok terhe alatt parancsolá meg neki, hogy a kezébe adott kést
                  verje a szívén keresztűl. - A holttestét elégették a samánok. - A ragály aztán,
                  idejét múlva, szokás szerint elenyészett, s a samánok tekintélye még jobban
                  megerősödött.</p>
               <p>A sámán a szibériai népeknek a papja és kuruzsolója.</p>
               <p>Mert az itelmenek (így híják magukat a kamcsadálok) csak úgy szenvednek testi
                  nyavalyákban, mint az európai emberek. Csakhogy az olyan betegségeket ők nem
                  ismerik, a minőkért nálunk patikát tartanak. Ők nem hűtik meg magukat, nem
                  köhögnek; a gyomrukra nincs panaszuk, (a ki nyírfakérget eszik, halzsírt iszik rá,
                  annak nincs szüksége keserű sóra,) köszvény, csúz nem bántja a tagjaikat; ellenben
                  vannak olyan bajaik, a minőknek megint az európai orvosok nem hallották soha
                  hírét. Hát ezeknek is megvan az ellenszere: ha külső a baj, segít rajta a
                  medvegyökér, a sebesült medve is azt rágja, tőle tanulták; ha mérges kelevény jön
                  elő, ürömtaplót halmoznak rá, azt meggyújtják, kiégetik; ha pedig belső a baj,
                  akkor azt az ördögök okozzák: azokat csak a samán űzheti el; azt hivatják
                  gyógyításra, annak van mindenféle varázsszerszáma hozzá. Ha elűzi a rossz lelket a
                  nyavalyásból, jól megajándékozzák érte; ha nem bírt vele, hasra fektetik a doktort
                  s jól végig vernek rajta a czethal-innal; s ha végre nagyon rosszúl lesz a beteg,
                  akkor - a saját beleegyezésével - ott a szeme láttára élesítik meg a lándzsát, a
                  melylyel egy döfésre ügyesen megszabadítják minden fájdalmától, s az alatt a
                  rokonai, szomszédjai izeneteket bíznak rá másvilágon levő őseikhez, s azután szép
                  temetést csinálnak neki: kiadják a kutyáknak, s azok szépen megeszik. - S nincs
                  nagyobb gyönyörűség egy itelmenre nézve, mint a derék nemes kutyák által
                  fellakomáztatni. Ez a legfényesebb temetés. Holta után azok a kutyák mind oda
                  fognak hozzá jönni a másvilágra: kénytelenek vele. - De az ő másvilága nem a
                  mennyország: ott hideg van; nyáron meg a »Billukái« mennydörög, az nem szegény
                  embernek való hely: az ő paradicsomuk a föld alatt van; ott jó meleg lehet, s
                  miután az ördögök is ott laknak, nagyon jó helynek kell ott lenni; különben azok
                  nem választották volna maguknak. Az Istennel nem gondolnak olyan sokat. Szerintük
                  az egy olyan jámbor lény, a kit a felesége igazgat, magát híják »Kutuchtá«-nak, a
                  feleségét »Chachi«-nak; s a ki már nagyon megbánta, hogy hegyeket teremtett, a mik
                  semmi haszonra nem valók, s a folyón nem tud átkelni; hanem mikor a Kamcsatka
                  túlsó partján meglátja a sok érett epret, levágja a fejét s áthajítja: »no hát
                  lakjál jól eperrel, s aztán gyere vissza.« Ilyennek hiszik az Istent a szibériai
                  apró népek, ezek a föld parazitjai.</p>
               <p>Benyovszky felkérte a tojónt, hogy produkáltassa a samánnal a bűvészetét, s ha
                  olyan nagy próféta, hát mondjon neki jövendőt. A samán eleinte kérette magát,
                  hanem aztán egy marék ezüst-pénz rábírta, hogy az idegenek előtt profanálja a
                  vallásos czeremóniáit.</p>
               <p>Legelőször is minden asszony-félét kikergetett a jurtából, azután levetkőzött,
                  megmosta magát valami megnevezhetlen folyadékban, majd fölvette az ornátusát: egy
                  hosszú cserzett kutyabőr-kantust, a fejére két szarvú bőrsapakot tett, s egy dobot
                  akasztott a nyakába, a minek a verője rozmár-agyarból faragott bunkó volt. - A
                  kantusáról hosszan csüggtek alá a jakfarkak és mindenféle csilingelő pléhdarabok.
                  - Ebben a pompában kiállt a jurta közepére s elkezdett körülforogni folyvást e
                  szavakat kiabálva: »kutti, kutui, kutuchta!« majd egy kobakot húzott elő s abból
                  néhány kortyot ivott. Azzal a földre vetette magát s egy negyedóráig ott feküdt
                  mozdulatlanúl, mint egy halott. Akkor elkezdtek a tagjai rángatózni, az egész
                  teste reszketett; a szemei rémesen forogtak. Egyszer csak nagyot visított s talpra
                  ugrott, s arra hevenyében elkezdett ordítani, a hogy a száján kifért, s ütötte
                  hozzá a dobot a bőr repedésig, s járta az ördögi tánczot, hihetetlen ficzamokra
                  kényszerítve a tagjait, felrugdalva a lábaival az orra hegyéig, s majd kitekerte a
                  fejét; utoljára minden arczvonása tánczolt, szája, szemöldöke, állkapczája, a
                  fülei; míg végül erőfogyottan rogyott össze, gőzpárát terjesztve egész teste
                  körűl.</p>
               <p>Akkor aztán elkezdett reszketni, keze lába kalimpázott, a szemei elmeredtek, az
                  ajkai tajtékzottak s rekedt tompa hangon motyogott valamit, a miről a tojón azt
                  állította, hogy jóslat, míg végre elnyomta a kábulatos álom; akkor aztán
                  megfogták, átvitték más jurtába.</p>
               <p>A tojón aztán tolmácsolta Benyovszkynak a sámán által kibocsátott orákulumot, mely
                  fordításban így szólt:</p>
               <p>»Te azért jöttél, hogy sorsodról tudakozódjál az én szellememnél. Ő segíteni fog
                  neked a te fáradozásodban, hogy a te atyáid lelkéért, a kit az oroszok megöltek,
                  bosszút állhass. »Kutuchta« veled van. Látni fogod a te ellenségeidnek vérét.
                  Szerencsés fogsz lenni a te útadban. De csak akkor, ha vért ontottál s a te véred
                  is folyt, leszesz kedves a te atyáid lelkének.«</p>
               <p>Ebből a tolmácsolt jóslatból Benyovszky csakugyan megtudott valamit. Nem azt, hogy
                  a samánok milyen nagy jövendőmondó szellemtől vannak megszállva; hanem hogy
                  Kamcsatkában már a tojónok is jól tudják azt, hogy ő valami összeesküvést kohol az
                  oroszok ellen; s nem nagyon bánják, ha az ő meghódítóiknak a vérét ki fogja
                  ontani.</p>
               <p>Kiváncsi volt megtudni a tojóntól, hogy ugyan mi lehetett az az ital, a mitől a
                  samánt ilyen nyavalyatörés fogta elő? Ez aztán felvilágosítá, hogy ez a »muchomór«
                  szesze. A muchomór pedig nem más, mint az a mérges gombafaj, melyet »légyölő
                  galócza« név alatt ismerünk; ez a szép karmazsin piros, fehér pettyes gomba
                  nyaratszaka ellepi a szibériai pagonyokat; ebből főzeti a kormány a maga
                  pálinkafőzőiben azt a kedvencz italát a vad alattvalóknak, melytől azok néhány
                  órára megbolondulnak, s aztán három-négy napig alusznak egy folytában. A
                  közönséges »szladka travából« (»édes fű,« epilobium) főtt pálinka már nem olyan
                  derekas; mert attól csak egy napig lesz butává az ember; nemis lehet tőle többet
                  kivánni, miután a szladka trava csak amolyan bürök-féle csemege.</p>
               <p>Benyovszky azt monda a tojónnak, hogy az még is nagy ostobaság ilyen bolondító
                  gombának a levével élni; a tojón aztán felvilágosítá róla, hogy ennél még jobb is
                  van, csak hogy az nagy ritkaság: a »wapach« az »ördög gomba.« Ebben lakik az
                  ördögök nagyapja, a »Kanna.« Ha egy ilyet találnak az erdőn, azt apró darabokra
                  felvágják, egymás közt felosztják, s rágatlanúl nyelik le, (kinek volna bátorsága
                  az ördögöt megrágni?) ettől aztán olyan jól lesznek, mintha a tüzes poklot vették
                  volna a gyomrukba. Ha az ember kérdi tőlük, hogy miért teszik? azt felelik, hogy:
                  »megakarjuk tudni, hogy mi vagyunk-e erősebbek, vagy az ördög?«</p>
               <p>»Derék nép ez,« monda Benyovszky; - arra gondolva, hogy neki ezek fölött kellene
                  földes urat játszani, s azzal lefeküdt aludni.</p>
               <p>Kár, hogy további útjában nem jegyezte fel ilyen részletesen a nép- és
                  helyismertető tapasztalatait: s csak néhány odavetett szóval jelezte a
                  helyzeteket, melyeket későbbi ott útazott férfiak naplóiból tudunk kiegészíteni, a
                  kik érdekesnek találták a saját viszontagságaikat körülményesen lerajzolni. Hogy
                  éri őket utól a »Purga« (hózivatar) Kurinkánál, folyvást eltemetéssel fenyegetve.
                  Ez egy nyolcz jurtából álló falu. A jurta földbe vájt verem, kideszkázott
                  falakkal, betetőzve tojáshéj alakúan, czethal-csontokra kifeszített tengeri kutya
                  bőrökkel. A tetőn van egy lyuk a füst számára; de hóeséskor azt szellentyűvel
                  bezárják: annálfogva a füst bennreked, s mint egy fekete felhő áll a tető alatt;
                  úgy hogy csak fekve lehet a jurtában megmaradni. Még nagyobb bűzt terjeszt a
                  kivájt kőből készült mécses, melyben fókazsír bűzölög; de legémelyítőbb a poshadt
                  halnak a szaga, melyen ember és kutya rágódik; s azok között szoptatják formátlan
                  asszonyok a porontyaikat; némelyik még az öt esztendőst is; a férfiak ellenben
                  rozmáragyar-pipáikból szíják a drágán beváltott kapadohányt, s a füstöt lenyelik,
                  a mitől aztán ájuláshoz hasonló kábulatba esnek, s köhögnek, fuldokolnak: ez nekik
                  élvezet. - Még keservesebb Benyovszkyéknak az útjuk, mikor tovább hajtatnak s a
                  purga újból utól éri őket. Most már nem lakott falu fogadja őket, hanem olyan,
                  melyet a lakói mind elhagytak. Ezeknek a bejáratához még elébb pinczegádort kell
                  ásni a mély összefagyott hóban, s úgy leugrálni a mély gödörbe, a hová lakott
                  állapotban létra vezet alá. Ott már nincs tűz, hanem jégcsap, zuzmara; s az ott
                  felejtett fókák hullái dögbűzt terjesztenek. A szájból kijövő lélekzet egyszerre
                  hópelyhekké válik s reggelre az embert hóréteg fedi a bezárt odúban, mely saját
                  lehelletéből kristályozódott össze. Mégis ott kell maradni, mert a ki a jurtából
                  kilép, azt a szél feldönti.</p>
               <p>Ötödnapra a Bolsából elindulásuk után érkeztek meg Tontinába, a kurilok falujába,
                  kifáradva, elcsigázottan. Itt a tojón igen barátságosan fogadta őket, s megigérte,
                  hogy Lopatka vidékén kalaúzolni fogja. Ők azonban ezt a napot arra fordították,
                  hogy kipihenjék magukat.</p>
               <p>Benyovszky a »kurilok« falujának nevezi Tontinát. Ez a neve egy sziget-csoportnak
                  is; úgyszintén egy nagy tónak a lopatkai előfokon. A tojón csónakjait ajánlja fel
                  az útazóknak az előfok körülhajózására, azzal bíztatva őket, hogy a fok túlsó
                  oldalán még sokkal termékenyebb földet fognak találni.</p>
               <p>Tehát a kuril törzs hajós nép, világot látott, tengereket bejárt. Rokonfaj a
                  namollóval, a ki csónakjain átmerészkedik menni az amerikai partokra, ott
                  elrabolja a maga fajtájánál szebb rézszínű indián leányokat s itthon eladja
                  drágán, mint különlegességet.</p>
               <p>Egy másik tojóntól kap ajándékba Benyovszky egy darab rezet, és egy szép
                  lazúrkövet, a melyek itt a hegyek közt szerteszét heverve találhatók nyáron. A
                  nyilaik és lándzsáik hegyei szép hosszú hegykristályokból vannak: azt köszörülni
                  sem kell soha. Ilyen hegykristálylyal tele barlangokra is rátudnák vezetni az úri
                  vendéget nyáron, ha elmegy a hó. Az előkelőknek faragott bálványaik vannak nagy
                  darab fényes fehér csontokból, sőt egy egész dárdanyelet is ajándékoznak neki,
                  mely egy darab elefánt-agyarból látszik kifaragva lenni. Azután elmondják neki,
                  hogy ilyen csoda-agyarokat, óriás koponyákhoz nőve, hord magával minden tavaszszal
                  az Ozernája-folyó, mely a Kurile-tóba szakad. Ezek az őselefánt maradványai. -
                  Hogyan került a mammuthok nemzetsége egész seregestől a szibériai partokra? hogyan
                  sírolta el őket ott egyszerre vízözön, iszaptenger, jégtorlasz? kitalálhatlan
                  rémfeladat a föld őstörténetéből. Az orosz kormány évenkint húszezer púd őskori
                  elefántcsontot vitet a vásárra, a mi Szibéria folyamoldalaiból kerül elő.
                  Kincseket rejteget itt a hegyoldal.</p>
               <p>A kuril nép tehát már hajózik, óriás tengeri szörnyekre vadászik, kunyhóját
                  czethal-bordákból építi, pánczélt visel, mit a tengeri tehén külső kérgéből
                  készít, (azóta ez állatnak az utolsó ivadékát is elpusztították,) asszonyaival jól
                  bánik; azok az alatt, míg az »úr« a tengereket járja, otthon bőrt készítenek ki,
                  megfestik, ruhának varrják, szíjakból hálót kötnek a kardhal elfogásához,
                  elefántcsontból faragnak házi eszközöket; vesszőből, tengerhinárból kosarakat
                  fonnak, oly remekűl, hogy azokban vizet lehet vinni, ki nem csorog rajtuk; partra
                  húzzák az özönfát, melyet a jégzaj hoz magával távol Amerikából; van tüzelőjük
                  elég, annálfogva a kunyhóik tiszták, mindig friss tűz ég bennük; maguk éjszakára
                  levetkőznek, úgy alusznak. A kutyát kinn tartják, nem a lakóházban, az őrzi az
                  irámszarvast. Az irám már a gazdagság bizonyítéka. Csak az a baj van vele, hogy
                  tavaszszal meglepi őket valami betegség, a mit »ducs«-nak neveznek; az irám
                  elgyöngűl, összeesik, megvedlik, elpusztúl.</p>
               <p>Másnap derült idő lett, a tojón felajánlotta a csónakjait az útazásra; de
                  Benyovszkynak az a szándéka volt, hogy a kormányzóságot meggyőzze telepítési
                  szándokának komoly voltáról, s azért arra kérte a tojónt, hogy kerítsen neki
                  vezetőt a Kurile-tó partjáig, a melynek környékén lett a számukra adományozva a
                  hatóság által a mívelés alá veendő rónaság. - A tojón erre maga ajánlkozott
                  vezetőűl a fiaival együtt, s befogatta az irámszarvasait a bőrrel béllelt
                  szánkókba. Azt mondta Benyovszkynak, hogy a kutyákkal nem lehet már ezen a vidéken
                  »tavaszszal« szánkózni; mert a legelső forró nap megolvasztja a hó felső rétegét,
                  s az rögtön megfagy; a kutya, a meztelen talpaival mind jobbra-balra bukfenczezik
                  a jégen, hanem az irám széles patái nem csúsznak ki alóla.</p>
               <p>- De hát a nehéz irám alatt nem szakad le a hókéreg?</p>
               <p>- Majd meglátod azt uram.</p>
               <p>A zivataros napok alatt Benyovszkyék nem látták az égen a napot; annálfogva
                  egészen megvoltak lepetve, mikor ötöd napra az ég feltisztultával már egész
                  sugárözönében látták azt feltűnni az égen. A szibériai nap éget! Arról európai
                  embernek nincs fogalma, hogy mi az? Alant még vastag hóréteg fedi a földet, s a
                  napsugár öblözését már alig lehet kiállni. A bundakeztyűben fázik az embernek a
                  keze; de ha meztelenűl feltartja a kezét a magasba érzi a nap forróságát rajta.
                  Ekkor aztán egyszerre rohamosan kezd olvadni a hó, s a mint felűl megolvad, alant
                  jéggé fagy. Az egész róna olyanná lesz, mint egy tükör. S e tükör üveglapja oly
                  szilárd, hogy még a rohanó irám alatt sem szakad be.
               </p>
               <p>Két nap kellett hozzá, a míg a gyors futású irámmal, mely éjjel-nappal folytatja
                  rohanását, rövid pihenési időközökkel, eljutottak a Kurile-tóhoz. Ott a nagy
                  vízmedencze és a belészakadó Ozernája-folyam által két oldalon meghatározott
                  rónaságon tűzette le Benyovszky a megalakítandó új város jelző czölöpeit,
                  hivatalos szertartással birtokába véve a neki és társainak adományozott földet.
                  Azt jegyzi fel róla, hogy igen kellemes róna. De a föld termőképességéről még nem
                  szólhat, mert az egészet jéggé fagyott magas hóréteg fedi. Elég, hogy a telep
                  tervét térképileg lerajzolta. Onnan aztán visszatért Tontinába ismét.</p>
               <p>Másnap a tojón két csónakot adott Benyovszky és társai rendelkezésére, melyekkel
                  azok a sík tengerre szállhattak. A csónakok vitorlákkal is el voltak látva, a
                  tojón fiai eveztek.</p>
               <p>Az nap gyönge északi szél mellett csak az előfok csúcsáig tudtak eljutni, itt a
                  szél egészen megszűnt, a tenger sima lett, mint a tükör; Benyovszky nem akarta az
                  evezősöket kifárasztani, s az útba eső Sumcskói-szigeten kikötött, s ott tölté az
                  éjszakát.</p>
               <p>Márczius 22-én a nagy Poromusir-szigetéhez vitorlázott, s onnan kedvező keleti
                  széllel felkereste az Alaide-szigetét. Laktalan helyek, emberhajlék nélkül; de
                  annál dúsabb rajtuk a fenyőerdő, melynek sötétzöld ágain az első tavaszi naptól
                  olvadó hó jégcsapokból varázsolt csipkézetet.</p>
               <p>Itt e lombos fák alatt hált Benyovszky a puszta havon, medvebőrébe takarózva.</p>
               <p>Vajjon a mikor a tiszta csillagos égre feljött a telehold, s az átlátszó
                  felhőalakok elkezdtek előtte végig szállongani, nem ismerte-e meg köztük e
                  jégvilág mesés isteneit? Nem izengettek-e le hozzá hulló csillagoktól: »Maradj itt
                  közöttünk! ne hagyj itt bennünket! Neked adjuk ezt az egész jégvilágot, ismeretlen
                  csodáival, foglald el; uralkodjál benne!« Nem támadtak-e eléje a jégsírok
                  kriptáiból azok a hős alakok, a kik előtte itt jártak, isteni erővel törve fel a
                  kapukat, miket istenerő bezárt az emberek előtt? a hős Desnew, a halhatatlan
                  Behring, a dicső Steller? hivogatva őt maguk után. Nem emlékezett-e vissza azoknak
                  a nagyszerű küzdelmeire, dicsőséges baleseteire, mikből győztesen jöttek elő, s
                  mikbe végül mégis belehaltak? A derék Stellert, mikor már visszatért, a
                  felfedezett amerikai föld növényeit, állatjait leírva, közel az otthonához,
                  Moszkva előtt, meghagyják fagyni a szánkójában kisérői, a részeg kozákok.
                  Behringet, az örökhírűt, ki a szabad tengert Ázsia és Amerika között felfedezte,
                  midőn skorbútbetegen a később nevéről hítt szigetre kitették, nem várhatták
                  türelmetlen társai, míg meghal: tetszhalottan eltemették; - még egyszer felébredt,
                  beszélni kezdett; akkor leakarták róla kaparni a ráhányt homokot. »Hagyjátok
                  rajtam,« monda a nagy ember: »olyan jó meleget tart ez a homok.« Kivánta a sírt,
                  azért mert melegít! -? Hát nem csábító példák-e ezek? - Felfedezni új világokat,
                  új népekkel és állatokkal, s nevet adni az ismeretlen darab földnek! És akkor
                  Afanáziával is boldog lehetne itten. Nemzetsége elszaporodnék e földön, melyet
                  megáldott minden kincseivel a nagy Kutuchta!</p>
               <p>Nem kisérték-e ilyenforma álmok, ott a jégcsapoktól ragyogó ágymennyezet alatt, a
                  puha hó párnái közt fekve? minden szélfuvallat összecsilingelteté a jégcsapos
                  ágakat, mint egy ezer csengetyűs tündéri hangszert az erdőn: a tengeri oroszlánok
                  ordítása az úszó jégmezőkön úgy hangzott a távolból, mintha a földalatti démonok
                  felelgetnének egymásnak: a Haëcs meg a Dusztancsics.</p>
               <p>Másnap szép derült időre ébredt. Kedve támadt a tengeren át térni vissza Bolsába.
                  Pánowot visszaküldte Stefánowval az egyik csónakon Tontinába, hogy vigyék vissza a
                  szánokat a kutyákkal; ő maga a másik csónakot kedvező széllel az előfok nyugati
                  partja mentébe Lopatka felé kormányozá, s harmadnapra megérkezett vele Csekowába.
                  A Bolsa-folyóba nem mehetett be, mert az még be volt fagyva. Szánokat kért a
                  tojóntól s azokon került haza kisérőivel Bolsereczkóiba; éppen az ellenkező
                  irányzatban, mint a melyen kiindult vala.</p>
               
            </div>
            <div type="chapter">
               <head>HUSZONHARMADIK FEJEZET. A LELKI KÍNOK.</head>
               <p>Márczius 25-én érkezett meg Benyovszky szánkóján a Bolsereczk melletti száműzöttek
                  telepére. Még korán volt, reggel három óra, úgy kellett felzörgetnie Chrustiewet
                  az álmából. Az alig akart hinni a szemeinek, mikor őt meglátta.</p>
               <p>- Hát te honnan cseppensz ide?</p>
               <p>- Bizony nem az égből. Megjöttem a lopatkai határjárásról.</p>
               <p>- De hisz ez nem eshetett meg ilyen »hopp hírével.« A kormányzóék megparancsolták
                  a nichilowai tojónnak, hogy a mint te oda megérkezel visszatérett éjszakára, őket
                  rögtön tudósítsa, hogy reggel egész parádéval mehessenek az elfogadásodra.</p>
               <p>- Sejtettem ezt. Nagy baj lehetett volna belőle. Velünk volt Stefánow.</p>
               <p>- Igaz a! - S a hogy te ismered Afanáziát, azt semmi égi hatalom vissza nem
                  tarthatta volna, hogy a mint téged viszontlát, a nyakadba ne ugorjon, s a hogy
                  aztán én ismerem Stefánowot, azt meg semmi pokolbeli hatalom vissza nem ijesztette
                  volna, hogy erre a látványra dühbe ne jöjjön, s el ne ordítsa magát: »ne csókold
                  azt az árulót! Hiszen ez összeesküvő az apád ellen!« Hát másfelé kerültél?</p>
               <p>- Igen. Lopatkának jöttem. Erre is gondoltam, a mit te mondasz. De még inkább azon
                  okból választottam a csónak útat, hogy kikémleljem, szabad-e már a tenger arra
                  kelet felé? Örömmel tudathatom veled, hogy nyitva a hajózási út, és semmi veszély
                  előttünk. Hát idehaza nincsen semmi baj?</p>
               <p>- Minden csendes. Az ácsok dolgoznak a lopatkai házaink gerendázatán. Mindenki azt
                  hiszi, hogy oda készülünk.</p>
               <p>- Akkor jó éjszakát. Egy pár órát kell alunnom, hogy korán kelhessek. Holnap sok
                  dolog vár reám.</p>
               <p>Reggel hat órakor már felköltette magát Benyovszky s aztán hozzá fogott a lopatkai
                  telep tervrajzának kidolgozásához. Letérképezte a hegyet, a tavat, a folyót, a
                  közbe helyezett várost, utczát, templom-helyet, tanácsházat, raktárt, kikötőt a
                  tavon, a házak aljában kerteket, kamcsatkai eperfákkal, fekete bogyós tengeri
                  szőlővel, fekete-bibor liliomokkal, nagy virágú ragyaburákkal (rhododendron) és
                  mandula-cziprusokkal. Ez Kamcsatkának a díszkertje és gyümölcsészete. Még kertet
                  is! A hol Afanázia mulathassa magát - két hónapon át egy esztendőben.</p>
               <p>Mikor ezzel készen volt, táskába rakta a magával hozott emlékeket s felsietett a
                  várba.</p>
               <p>Kisérőinek nagyobb része, a kik Pánowval jöttek a szánúton, még távol járhatott, ő
                  megelőzte a tengeri úton valamennyit.</p>
               <p>Tíz órakor már világos volt az utczán. A várta őrmestere messziről felismerte
                  Benyovszkyt s szaladt be a várba, értesíteni a kormányzót megérkeztéről.</p>
               <p>Rendkívüli dolog történt. A kormányzó, a kegyelmes úr, egész a felvonó hídig
                  lejött eléje, a hogyan fejedelmi vendégeket szoktak fogadni; megölelte,
                  megcsókolta az érkezőt, s karon fogva vezette fel a szobájába. A szánkójából a
                  holmikat, a melyeket magával hozott, a katonák czepelték utána. A szobájában
                  leültette a saját karszékébe, úgy beszéltette el vele útazásának tanulságos
                  élményeit. Jó magának nem volt nyugta egy helyen, olyan izgalomban tartá
                  Benyovszky előadása, hogy folyvást járt-kelt a szobájában, vissza-visszatérve
                  hozzá, hogy »de hát igaz ez mind? valóság ez?« El kellett hinnie, mert hiszen ott
                  voltak a szeme előtt az eltagadhatatlan bizonyítékok: a kifaragott elefánt-csont
                  dárda, hegykristály tőrével, - a nagy darab lapis lazuli, - a fénylő rézdarab,
                  körültapadva zöld és sötétkék érczvegyületekkel; aztán a kurilok házi szerei.
                  Ezeknek ő soha hírét sem hallotta. Pedig itt lakott már negyven esztendő óta, de
                  ezeknek a tája kívül esett a rendes körútjából. - Hát még az a térkép, a lopatkai
                  új város! A házak kifestve pirossal, a kertek zölddel, a szántóföldek sárgára, a
                  folyók, tavak kékre illuminálva.</p>
               <p>- Szaladjatok rögtön a hetmanért, meg a korlátnokért! kiabált az őrtálló
                  katonáinak. Egybe itt legyenek!</p>
               <p>Azoknak is megkellett mindezt a csodát hallani.</p>
               <p>Mikor ez a két úr megérkezett, már szóhoz sem hagyta jönni Benyovszkyt a
                  kormányzó, - ő magyarázott azoknak mindent, roppant mérvekben nagyítva a tőle
                  hallottakat.</p>
               <p>- Ide nézzetek! Mi ez? Elefántcsont! Ősvilági mammuthnak az agyara! Akkora
                  egy-egy, hogy a szobám ajtaján be nem fér. Egész halommal fekszik az Ozernája
                  medrében; csak fel kell ásni. Látjátok azt a faragást rajta? Mi ez? A Kukta,
                  Kutachta, vagy hogy az ördögbe híják azt az istent! annak a képe? És ezt a mi
                  saját népeink, a czárnő alattvalói faragják! Ha tudná azt a felséges czárnő, hogy
                  az ő jobbágyai között ilyen művészek teremnek! Melyitek tudná ezt utána faragni?
                  Ha a fejeteket levágnák, sem! Ilyen házi ipar, ilyen művészet Kamcsatkában!
                  Nézzétek ezt a kosarat, ezt a szigonyt, ezt a szironyos tarisznyát! Hát ezt a
                  kulacsot? Miből van ez? Kókuszdióból! Láttatok ilyet? Amerikában terem! Ha ő
                  felsége a czárnő tudná, hogy vannak alattvalói, a kik csónakjaikkal az amerikai
                  partokig elkalandoznak?</p>
               <p>- De ezt meg kell írni ő felségének azonnal! sietett buzgólkodni a hetman. Én
                  magam viszem fel Szent-Pétervárra.</p>
               <p>- Annyival inkább, tódítá a korlátnok, mert van ő felségének, Nagy-Péter czárnak
                  egy ukáza 1741-ből, (olvastam: ott van a levéltárunkban hiteles másolatban,) mely
                  meghagyja, hogy az amerikai partokat fel kell fedezni. Azok után járt a dicső
                  Behring és számosan mások.</p>
               <p>- És a mi derék kuriljaink hozták el onnan ezeket az izéket. Hiszen ilyen fű nem
                  is terem ezen a vidéken, a milyenből ez a kosár van fonva! - De ez mind semmi. -
                  Ide tekintsetek! - Ezek a drága kövek? Mik ezek? a nevüket sem hallottam soha.
                  Hogy mondod Sámuelovics? Lapis lazuli! Kék drágakő! A milyenből a czárnőnek ő
                  felségének a trónja készült. Hát ez az átlátszó? Ez a hegykristály! Ebből készítik
                  a kelyheket az uralkodók asztalára. Ez ott úgy terem, mint nálunk a békasó. - Itt
                  a legfontosabb: ez a veres fényes. Ez egy darab réz. A mi Kamcsatkánk rézbányát
                  rejt magában. A miből a kopeket verik, a miből ágyút, meg harangot öntenek; a
                  miből a Kremlnek a kupolája készült. Ha ezt a bányát megnyitják, az egész világ
                  idejön hozzánk rézért.</p>
               <p>- A hol réz van, ott arany is van! kiabált bele a hetman, szentűl meglévén
                  győződve a felől, hogyha a rézbányát nagyon mélyen leássák, utoljára aranyra
                  bukkannak benne.</p>
               <p>- De hát mind ennél becsesebb dolog ez a lopatkai földmívelő telep! Nézzétek! Itt
                  a mappa! Ez itten a tó; ez a folyó! Ez a sárga az árpatermő föld! Ezek a pirosak a
                  házak. Ezek a zöldek a kertek! - Ez lesz itten az Afanáziának a kertje!</p>
               <p>Ennél a szónál megállt az öreg, érzékeny tekintettel nézve Benyovszkyra, s aztán a
                  vállára ütött.</p>
               <p>- Eredj fiacskám, eredj a leányomhoz. Nagyon szívszakadva vár reád. Beszéld el
                  neki azt a sok szépet, a mit láttál, tapasztaltál, vidd át a kincseidet is,
                  mutogasd meg neki. Aztán itt maradsz ebéden. Az urak is itt lesznek. A te
                  megérkezésednek az örömére. Addig majd mi meghányjuk-vetjük a dolgot. Majd ebéd
                  alatt közös észszel kifőzzük, hogyan kezdjünk hozzá? Dicsőséges nap lesz az, édes
                  fiam!</p>
               <p>Azzal áttuszkolta Benyovszkyt az asszonyok szobájába.</p>
               <p>Ott volt azután még csak az igazi diadalfogadás!</p>
               <p>- Hát így kellett bennünket rászedni! - Támadtak rá szerető duzzogással. - Mi
                  eléje akartunk menni. Itt a sok elkészített pogácsa, sült, s ő egyszerre csak
                  betoppan hozzánk!</p>
               <p>- Jobban siettem, mint a társaim, azok még messze hátra vannak. A pogácsa azért
                  nem vesz kárba.</p>
               <p>Aztán ő is előhordta, a miket magával hozott: (a hogy messze úton jártak szokták
                  mindenféle apró furcsaságokkal meglepni a kedveseiket, a kik otthon maradtak,)
                  czethalhólyagból készült ingeket az ángyikáknak, szétnyitható pipaszárt pipával,
                  fóka-agyarból, a sógoroknak, irámfej -tarisznyát, a mi egy darabból van varrás
                  nélkül, Nilowné asszonynak, az is pedig meg volt töltve nagyszemű medveszőllővel,
                  a mit Szibériában megfagyott állapotban tartanak el, s hidegen majszolnak, mint a
                  fagylaltot. Ez ott a »déli gyümölcs,« mint nálunk a »narancs.« - Afanáziának pedig
                  egy kagylóból köszörűlt balitát, (amulet) a minőt a kurili legények szoktak
                  adogatni a menyaszonyaiknak.</p>
               <p>Milyen örömet csinált mindenkinek ez apró ajándokkal! Hogy beszéltették el
                  maguknak a rendkívüli élményeit! Milyen melegen süt már ott a nap! (Lopatkában!
                  Olyan különbség Bolsereczk és az előfok déli része között, mintha Fiume és Árva
                  között volna összehasonlítás.) Ott már forrón süt a nap, a folyam árad; itt még
                  nemis látszik semmi hajnal, befagyva minden folyam.</p>
               <p>Hogy hallgatott minden szavára, hogy leste arczának minden mozdulatát a
                  hívenszerető leány! Hogy hitt el mindent!</p>
               <p>És neki folytatnia kellett az ámítást mindvégig. Annál jobban, a hogy a férfiak
                  megérkeztek, s lármás dicsekedésükkel belevegyültek a család örömeibe. Mi lesz itt
                  minden! Bánya, gyártelep, kereskedelmi emporium! Új kikötői város, vitorlaerdős
                  öböllel. De mindezek közt mégis csak az Afanázia kis kertje volt a legszebb!</p>
               <p>- Látod: itt »van« a te kerted! mutatá Nilow úr a leányának a Benyovszky
                  készítette térképen azt a kis zöldre festett négyszöget, közepén a két piros
                  vonallal: ezek a házak.</p>
               <p>- Már készen is vannak a házaitok, súgá Nilowné Benyovszky fülébe. Én titokban
                  elkészítettem, még a leányom sem tud róla. Majd egyszer meglepem vele.</p>
               <p>Afanázia a boldogságtól aléltan hajtá fejét vélt vőlegénye vállára.</p>
               <p>Benyovszky nem bírta ezt a lelki gyötrelmet tovább kiállni. Azt mondta, hogy
                  nagyon el van törődve az úttól, s asztalbontás előtt búcsút vett és
                  hazasietett.</p>
               <p>Hűséges barátja Chrustiew észrevette az arczán, hogy valami nagy baja lehet, s
                  kérdőre vonta miatta.</p>
               <p>- Mi lelt? Egészen ki vagy kelve az arczodból.</p>
               <p>- Nagyon beteg vagyok.</p>
               <p>- Mid fáj?</p>
               <p>- Az egész lelkem. Minden érző idegem fáj. Magam vagyok magamnak a betegségem.
                  Most jövök a kormányzóéktól, belefullasztva a szeretetük örömébe. Ezek az emberek
                  úgy imádnak engem, mint a vad emberek a bálvány-istenüket. És én ezért azzal fogok
                  nekik fizetni, hogy elveszítem őket nyomorúltúl. Mentűl jobban közelít az
                  elhatározó nap, annál nagyobb szorongatás fogja el az egész lelkemet. Közeledünk a
                  vég felé, de mi lesz annak a vége Nilowékra nézve? Ha a mi tervünk sikerűl, akkor
                  ők buknak meg. Egy egész család pusztúl el miattam, a hol engem nyomorúlt
                  száműzöttet úgy fogadtak, mintha testvérük, gyermekük volnék. Az orosz kormány én
                  miattam Nilowot fogja megbűntetni. Mi lesz a családjából? Mi történik Afanáziával?
                  Se ébren, se alva nem tudok nyugodni, ha e kedves, ártatlan gyermekre
                  gondolok.</p>
               <p>Chrustiew nyugodtan hallgatta végig Benyovszky töprengéseit, a kandalló hamvadó
                  tüzét piszkálva botja végével, s azután felállt és megölelte őt.</p>
               <p>- Értem én jól a te lelkedet, Sámuelovics Ágost. Ha nem volnék más, mint
                  altiszted, azt mondanám: »uram, ilyen a háború! száműzöttek vagyunk, szabadulni
                  akarunk, s ha édes apánknak híják is azt, a ki börtönünk ajtaját elállja, meghal
                  az!« - De én te neked igen jó barátod is vagyok; s el kell oszlatnom azt a bút, a
                  mi a szívedet bántja. Látod: én tudtam azt jól az első naptól fogva, hogy neked jó
                  szíved van. Emlékezel rá úgy-e, hogy én bírtam rá a bajtársakat, oldjanak fel a
                  nekünk tett esküd alól, légy te boldog ember, s szakadj el mi tőlünk. Te akkor azt
                  felelted nekünk, hogy még a szerelemnél is nagyobb kincs a szabadság, s ha
                  akarjuk, az esküdet újból is megerősíted.</p>
               <p>- S azt ma is mondom.</p>
               <p>- Hát akkor min aggóskodol? A te saját terved szerint nekünk innen Csurin
                  hajójával egy csendes éjszakán minden véres összeütközés nélkül kell
                  megmenekülnünk. Minden meg van téve, hogy ez a terv a legsímábban sikerüljön.
                  Tizenkét bajtársunk ugyanannyi matrózát a Szent-Péter-Pálnak megnyerte titokban.
                  Kuzneczow lekenyerezte a kapitányt. Ha semmi véletlen vagy valami árulás közbe nem
                  jő, elvitorlázunk - ködben, - sötétben, senki sem tudja hová!</p>
               <p>- De ezért Nilowot fogják megbűntetni, a mért nekünk módot adott a
                  megszökésre.</p>
               <p>- Ne féltsd te őtet. A másik két főúrnak éppen annyi része van a hibában, mint
                  neki. Egyik csinownik nem vájja ki a másiknak a szemét. Ha megtudják, dühösködni
                  fognak mind a hárman, szidni fogják egymást, végre pedig meg fognak egyezni abban,
                  hogy elsikárolják az egész dolgot; a kormány semmit se tudjon meg belőle. A
                  száműzötteket átsorozzák a Kurili-szigetek vadászai közé; a Péter és Pál hajót
                  beírják a Csulosnikow által hajótörötté lett roncs helyébe, Csurin kapitánynak
                  eléggé ismeretes okai vannak eltünni az emberek szemei elől s nem kerülni az
                  ochoczki admiralitás törvényszéke elé; soha a kutya sem fog rólunk ugatni többet.
                  Nilow apó majd egynéhányszor megdöngeti a feleségét, meg a leányait haragjában,
                  azt eddig is megtette, s Afanázia megkapja Kuzma urat, s nem lesz boldogtalanabb,
                  mint a nénjei.</p>
               <p>- De hátha kenyértörésre kerül a dolog?</p>
               <p>- Hát bizony akkor attól függ, hogy kinek a kenyere esik a porba? Ha hamarább
                  eltalálnak bennünket árulni, mint titokban a hajóra kelhetnénk, ha aztán erőszakot
                  használnak ellenünk, hát akkor csak két eset lehetséges. Vagy az, hogy a katonák
                  vágnak le minket az utolsó emberig (azt hiszem, fogolylyá egyikünk sem akar lenni)
                  vagy pedig győz a vitézség és elkeseredés a számszerinti erő fölött, mi szétverjük
                  a katonákat s elfoglaljuk a várat. Hát akkor a kormányzó is a kezünkbe kerül. Őt
                  is elvisszük magunkkal a hajóra családjával együtt. Azt hiszem, ő maga is bele fog
                  nyugodni, ha ebből a kelepczéből ilyen módon kiszabadulhat. Elvisszük őt magunkkal
                  Európába. Te ott aztán majd gondoskodol róla és a családjáról. Van nekik szép
                  vagyonuk; megélhetnek belőle melegebb klima alatt is. - De hát ugyan ki kérdezi
                  azt a csata előtt, hogy mi lesz az ellenségéből, ha azt legyőzte?</p>
               <p>A többi okoskodásra azt jegyzi meg Benyovszky, hogy azok bizony mind nagyon gyönge
                  vigasztalások; de ez az utolsó mondat megáll.</p>
               <p>Ki kérdezi azt csata előtt, hogy mi lesz a legázolt ellenségből? Fog-e neki fájni
                  az a seb, a mit kap?</p>
               <p>S a ki a rab előtt a börtönajtót elállja: az ellenség! - És ha mindjárt olyan
                  angyalarczot visel is, olyan gyémántszívvel, mint szép Afanázia.</p>
               <p>A ki a kardot felkötötte, annak a kard az ura, - a hitvese, - az istene.</p>
               
            </div>
            <div type="chapter">
               <head>HUSZONNEGYEDIK FEJEZET. A SZERELEM DÜHE.</head>
               <p>Még az nap megérkeztek a más úton jött társak is szánjaikkal, s este gyűlést
                  tarthattak, tudomásúl véve Kuzneczow jelentését, mely szerint a Szent-Péter-Pál
                  hajóval minden rendbe van hozva, a terv sikere idáig biztos. Csak el ne árulja
                  valaki, a míg a jég megindul a folyón.</p>
               <p>Másnapra a kormányzóéktól barátságos meghívás érkezett Benyovszkyhoz, hogy kisérje
                  el őket egy kis szánkázásra s hozza el magával néhány barátját is. Benyovszky
                  Chrustiewet és Báturint választotta ki, s a mi nagyon természetes volt, a rajongó
                  Stefánowot.</p>
               <p>Ismét úgy lett elintézve a szánkázás sora, hogy Stefánow azt a szánt kalauzolja, a
                  melyen Afanázia és az öcscse ültek. Stefánow ez alkalommal nagyon kitűntette magát
                  azon ügyessége által, a melyet a kutyák hajtásában tanúsított. A szánvezető jemsik
                  a hosszú botját odahajítja a kutyák közé, ha azokat gyorsabb futásra akarja
                  kényszeríteni, a mikor azután nagy gyakorlottság kell hozzá, a vígan repülő
                  szánról a hóban elmaradt botját megint felkapni. Mindig az ő szánjuk járt legelől.
                  Afanázia eléggé meg is dicsérte e serénykedésért Stefánowot. A második szánon jött
                  Nilow úr a feleségével, azután a hetman és a korlátnok, Benyovszky, Báturin és
                  Chrustiew egyesével a saját szánjaikon; Stefánow szánkóján egyedül volt a
                  kutyahajtó jemsik.</p>
               <p>A Bolsa partján vágtattak végig, hátuk mögött hagyva a téli kikötőben befagyott
                  hajókat, melyek egészen be voltak lepve a hótól. Egy órai szánkázás után
                  eljutottak a folyam azon részéig, a hol az épületfaraktárak voltak, itt
                  megállapodának.</p>
               <p>A parton állt egy pár épülő félben levő ház, a dúczok rendén felállítva, a
                  gerendák, szarufák egymásba róva, a szelemenfák csapokkal megerősítve, csak a
                  széles zsindelyek hiányoztak róluk.</p>
               <p>Benyovszky és társai körülnézték e házikókat, s nagyon megdicsérték azoknak az
                  építés módját; Chrustiew azonban talált rajtuk valami megbírálni valót. A dúczok
                  nem elég hosszúk, nem mennek le olyan mélyen a földbe, hogy az ásott verem fenekét
                  elérjék. Ebben a kormányzó és a korlátnok is igazat adott neki. Kamcsatkában a
                  házak mind pinczelakások, a földszínt már »emelet.«</p>
               <p>Nilowné asszony közbe szólt.</p>
               <p>- Hiszen nem is erre a vidékre készültek ezek a lakok, hanem egy olyan tájra, a
                  hol ilyenkor már melegen süt a nap. Ezeket én csináltattam az én kedves leányom és
                  fiam uram Sámuelovics Ágost számára, mint nászajándékot a Kurili-tó melletti
                  telephez.</p>
               <p>Afanázia örömkönnyek közt borúlt édes anyja keblére.</p>
               <p>- Micsoda? kiálta fel Nilow úr; - hát ez meglepetés! Dicső! Ez már aztán az
                  asszony! Megelőzted a gondolatomat, én is ilyenformát akartam. No ezeknek a
                  házaknak mentűl hamarább el kell készülni. Korlátnok úr, rendelje ide az ácsokat,
                  hogy folytassák a munkát! Óh milyen jó gondolat volt »két« házat építtetni, külön
                  a férfinak, külön az asszonynak, ne álljanak minduntalan egymásnak az útjában; ne
                  hallja az ember egész nap azt a sok csör-pört; - kivált még azt az átkozott
                  gyereksírást! No én meg hát a belső bútorzatról gondoskodom. A mint a dereglyék
                  indulhatnak, készen legyen minden.</p>
               <p>Mindenki üdvözlé a kormányzónét ezért a gyöngéd gondoskodásáért. Benyovszky is
                  sietett neki kezet csókolni. Csak egy ember nem ment oda: Stefánow.</p>
               <p>A mint Nilowné kimondta azt a szót, hogy ezek a házak Afanázia és Benyovszky
                  számára készültek, Stefánow halálsápadt lett, a szemeit aláfutotta a vér.
                  Chrustiew ott állt mellette s figyelemmel nézte az ijesztő elváltozást társa
                  arczán. Elég jókor elkapta a kezét, a mivel az a kése után akart nyúlni. Ez az
                  ember képes lett volna odarohanni a társaság közé, s vetélytársát, imádottját,
                  anyjával együtt halomra gyilkolni őrjöngő dühében.</p>
               <p>- Hisz engem bolonddá tartottak ezek! hörgé magánkívül, míg Chrustiew iparkodott a
                  dühöngő száját eltakarni a kezével.</p>
               <p>- Ne mukkanj, mert beléd ütöm a késem, dörmögé fülébe Chrustiew.</p>
               <p>- Ejh. Bocsáss el!</p>
               <p>E szóval kirántá a kezét Chrustiewéből s elfutott a szánkójához, belevetette magát
                  s elvágtatott rajta.</p>
               <p>A saját örömükkel elfoglalt emberek nem vették észre annak az egynek az
                  eltávozását, a kinek a szívét megkeserítették a maguk vigasságával.</p>
               <p>Chrustiew rosszat sejtett. Odasúgott Benyovszkynak.</p>
               <p>- Haza kell sietnem. Sürgős dolog van.</p>
               <p>Azzal ő is szánkójához futott s vágtatott Stefánow után; de azt már nem bírta
                  utólérni, oly őrületes módon hajszolta az a kutyáit, egyre püfölve őket a
                  botjával; utoljára a jemsikja is lerepült a szántalpáról, azzal is könnyebb lett a
                  szánkó. Stefánow egyenesen a telepre vágtatott, s a házához érve, otthagyott
                  szánkót, kutyát, minden szerszámot a havon, s rohant be az ajtón.</p>
               <p>Chrustiew sejtve a veszedelmet, odaszólítá még Gurczinint és Kuzneczowot is maga
                  mellé s hárman együtt mentek be Stefánowhoz.</p>
               <p>Ott találták őt az asztalnál ülve: írt. - Láttukra felugrott, dúlt arczczal
                  tekintve rájuk. A szemei vérben forogtak, a hajáról csepegett az izzadság.</p>
               <p>- Mit írsz? kérdé tőle Chrustiew.</p>
               <p>- Mit írok? rikácsolt fel Stefánow. Jelentést a kormányzónak. Feladom az egész
                  összeesküvést!</p>
               <p>- Őrült vagy-e?</p>
               <p>- Az vagyok! Veszett állat vagyok! Ti tettetek azzá! Elbolondítottatok, hogy engem
                  fog szeretni; enyim lesz a leány, s most kisült, hogy játszott velem az egész
                  világ! No hát veszszen el az egész világ! Jó lesz az az új ház bitófának is!
                  Elfértek a gerendáin sorban valamennyien!</p>
               <p>- Hisz ez megkötözni való bolond! Kuzneczow, Gurczinin, fogjátok le; aztán peczket
                  a szájába!</p>
               <p>A két bajtárs rárohant Stefánowra; de az őrültek izmaiban szertelen erő szokott
                  lenni; megtámadóit egymásután leteperte s rohant az ajtónak.</p>
               <p>Ott Chrustiew nyalábra kapta; de minden erőfeszítése mellett sem tudta
                  megakadályozni, hogy ki ne nyissa az ajtót s aztán torka szakadtából ki ne
                  ordítson rajta:</p>
               <p>- Katonák! Ide! Segítsetek!</p>
               <p>Csak akkor vette észre Chrustiew, hogy mit tett ez az ember? Előre vágtatva,
                  azokat a katonákat, a kik a város végén levő börtönépület előtt állomásoznak,
                  fellármázta, hogy siessenek utána, veszedelmes titkokat fog velük közölni; s azok
                  közűl egy csapat nyomban loholt utána, a káplárjuk vezetése alatt. - Azonban az
                  összeesküvők is résen voltak, s a mint a katonákat közelíteni látták a tanyáik
                  felé, előjöttek a házaikból, s útjukat állták, hegy mit akarnak itten?</p>
               <p>Az ajtón át kitört Stefánow odakiálta a lármázók közé:</p>
               <p>- Segítsetek! A társaim megakarnak ölni! Mérget itatnak velem, hogy fel ne
                  adhassam az összeesküvést!</p>
               <p>Többet már nem mondhatott, mert Gurczinin hátulról egy kézzel az üstökébe markolt
                  s visszaczibálta, a másikkal pedig beletömte a szájába a prémes keztyűjét;
                  Kuzneczow az alatt kirántotta alóla a két lábát, a dühöngő hasra esett, akkor
                  aztán rátérdeltek, hátra facsarták a kezeit s gúzsba kötötték, aztán odalökték egy
                  szegletbe.</p>
               <p>- Te, Gurczinin, itt maradsz a fogoly mellett, monda Chrustiew, a mint az első
                  lövést hallod odakinn, ezt a veszett állatot rögtön főbe lövöd. - Mi menjünk ki a
                  katonákhoz.</p>
               <p>A katonáknak elég volt az, a mit Stefánowtól hallottak. Követelték, hogy adják ki
                  a száműzöttek a foglyúl elzárt urat.</p>
               <p>A katonák csak oldalfegyverekkel voltak ellátva, s a száműzötteknek is voltak
                  singnyi hosszú jó öreg késeik, nem ijedtek meg tőlük.</p>
               <p>- Szaladj a városba! kiálta a káplár egy közvitéznek. Hozz puskásokat.</p>
               <p>- No hát akkor mi is puskához nyúlunk! monda rá Szibaew.</p>
               <p>- Nem jó lesz, súgá neki Chrustiew. Benyovszky a várban van, ott reked, ha mi most
                  elkezdjük. Fuss fel a vezérhez a várba.</p>
               <p>Szibaew éppen az ebédnél találta Benyovszkyt s kihívatta az asztaltól. Elmondá
                  neki röviden, hogy minő veszedelem van a tanyán.</p>
               <p>- Siess vissza, monda neki Benyovszky. Mondd meg a társainknak, hogy mindjárt
                  közéjük megyek, addig a katonákat tartsák szép szóval, semmi erőszakoskodásba ne
                  kezdjenek. Hivatkozzanak rám, a főnökükre. Rögtön ott leszek.</p>
               <p>Azzal visszament a társaságba s nyugodt arczczal foglalá el a helyét, szemben
                  Afanáziával.</p>
               <p>- Nos hát, mi az a sürgős dolog, a miért utánad küldtek? kérdezé Nilow úr.</p>
               <p>Benyovszky így tett, mintha nevethetnékje volna.</p>
               <p>- Nem valami nagy dolog, de mégis kellemetlen. Az egyik bajtársunk, Stefánow,
                  valami őrjöngésben szenved; - most megint rájött a rossz órája; s ilyenkor senki
                  sem bírja őt lecsillapítani, egyedül én: én vagyok a doktora. Azért hínak, hogy
                  valami kárt ne tegyen magában.</p>
               <p>- Az ám, monda Nilowné. Magamnak is feltűnt ma reggel, hogy milyen félnederes
                  tekintete volt ennek a fiatal embernek.</p>
               <p>Erre Afanázia is megszólalt. Szokása ellenére, holott társaságban mindig oly
                  szerény volt és szótalan.</p>
               <p>- Dejszen tudom én jól, hogy miféle őrjöngés az, a mi Stefánow uramat bántja! Nem
                  lesz az valami halálos nagy baj.</p>
               <p>Benyovszky hasztalan integetett neki, hogy ne szóljon, a leány annál ingerűltebb
                  lett.</p>
               <p>- Miért akar ön ilyen semmirekellőnek a segélyére sietni, a ki önnek az életére
                  tört orgyilkos módon! - S e szóknál könnyekre fakadt.</p>
               <p>No most benne vagyunk a hínárban! mondá magában Benyovszky.</p>
               <p>- Mi az? mi az? tudakozá Nilow úr. Valami titkos történet van itt, a miről én nem
                  tudok?</p>
               <p>Benyovszky átlátta, hogy itt most nem segít más, mint elmondani a valót. Stefánow
                  őrjöngő szerelmét Afanázia iránt, e miatti torzsalkodását szerencsés vetélytársa
                  ellen; a kihívást, párbajt, annak a kimenetelét, s aztán a csillapító módszert, a
                  melylyel ő a dühöngőt eszére térítette.</p>
               <p>- Hallatlan vakmerőség ez! szörnyűködék Nilow úr. Az én leányomra vetni a szemeit
                  egy ilyen naplopónak! s még megtámadni miatta a saját előljáróját, a kit én
                  neveztem ki. No megállj ficzkó. Majd kigyógyítalak én a betegségedből! Van én
                  nekem olyan flastromom, a mitől a dühöngők csendes emberekké lesznek. Rögtön a
                  legmélyebb tömlöczbe vettetem a gézengúzt!</p>
               <p>Ettől ijedt meg igazán Benyovszky.</p>
               <p>- Ne tegye azt, kegyelmes uram. Megérdemlené bár. De ez az én tekintélyemet a
                  telepítvényes társaság előtt egészen lerontaná, ha a belső bajainkból támadó
                  villongást a kormányzóság elé hoznók. Hiszen ha én magam nem bűntethetem meg a
                  saját lázadóimat, akkor én ő előttük csupán szalmabáb vagyok.</p>
               <p>Ezt a korlátnok is helyes nézetnek találta.</p>
               <p>- Úgy van, úgy van! Akkor Sámuelovics csak szalmabáb.</p>
               <p>- Igaza van fiam uramnak, monda erre Nilow úr. Bagoly is bíró a maga odújában. De
                  követelem, hogy azt a ficzkót keményen megbűntesse. Kalodát neki! Aztán száraz
                  halat neki és nem adni neki inynya. Attól majd elfelejti a bolondját. Nekem pedig
                  tudósítást küldjön felőle.</p>
               <p>- Azonnal sietek. Azonban szükségesnek találnám, ha kegyelmességed nekem néhány
                  sor írást adna arról, hogy én a telepítvényeseim között igazságot tehetek, és
                  senki másnak az én dolgomba beavatkozni nem szabad.</p>
               <p>- Meglesz, fiam. Tegye fel az írást korlátnok úr.</p>
               <p>A míg ez mind megtörtént, Benyovszkynak a legnagyobb nyugalmat kellett erőtetnie;
                  Afanázia könnyeit felszárítani és biztosító szavakat mondani, hogy semmi
                  veszedelembe nem rohan miatta.</p>
               <p>Az alatt pedig otthon dulakodtak a katonák a szövetséges bajtársaival.</p>
               <p>Mikor a felhatalmazó okmány alá lett írva, Benyovszky búcsút vett a magas
                  társaságtól, s aztán vágtatott haza a száműzöttek tanyájára. Ott már a zűrzavar
                  tetőpontjára hágott. Puskás katonák, kozákok huzakodtak a száműzöttekkel a
                  Stefánow háza körűl; a bajtársak is puskára kaptak már, s egy szikrán múlt, hogy
                  az egész akna fellobbanjon.</p>
               <p>Benyovszky méltóságteljesen lépett a dulakodó csoport közé, erőteljes hangon
                  kiáltva a katonákra: »ki tud közületek olvasni?«</p>
               <p>A káplár előlépett, hogy ő tud.</p>
               <p>- No hát olvasd el ezt a kormányzói parancsot.</p>
               <p>A katona megismerte az írást, s egyszerre megjuhászodott tőle.</p>
               <p>- Megértetted-e, hogy itt csak én parancsolok és senki más? Hát te neked van-e
                  parancsod valakitől? Ki küldött ide? van írásod a hetmantól?</p>
               <p>A szegény káplár úgy megijedt, hogy még ő kezdett el könyörögni Benyovszkynak,
                  hogy ne szóljon semmit a kormányzónak, sohasem követi el többet ezt a hibát. Azzal
                  aztán elkotródott a katonáival együtt.</p>
               <p>A száműzöttek könnyebben lélekzettek fel.</p>
               <p>- No ugyan nagy felleget oszlattál el a fejünk felől, monda Chrustiew.</p>
               <p>- De a mennyköve megmaradt. Hol van Stefánow?</p>
               <p>- Itt a börtönében. Mellette áll Gurczinin; az a parancsa, hogy a mint erőszakkal
                  törnek be hozzá, lője főbe.</p>
               <p>- Vissza kell vonni a parancsot. Te pedig azonnal siess fel a kormányzóhoz, s add
                  elő a történteket, okosan; - nehogy más találja neki elmondani - még:
                  okosabban.</p>
               <p>. . . . . . . . . . . . . . . . . . . . . . . . . . . . . . . . . . . . . . . . .
                  . . . . . . . . . . . . . . . . . .</p>
               <p>Ebből az egész zavargásból csak az az egy nehéz körülmény maradt fenn, hogy a
                  katonák látták Kuzneczowot, puskával kezében abból a házból kilépni, a melyben
                  Stefánow foglyúl le volt tartóztatva s a száműzöttek társaságába elegyedni. - Mit
                  keres Kuzneczow, a szabad polgár, kereskedő, a száműzöttek telepén? S miért
                  csatlakozik hozzájuk fegyveresen, mikor azok meg vannak támadva?</p>
               <p>Ez egy új veszedelemnek a csiráját rejté magában.</p>
               
            </div>
            <div type="chapter">
               <head>HUSZONÖTÖDIK FEJEZET. A VÉRBÍRÓSÁG.</head>
               <p>Chrustiew azzal a megnyugtató hírrel tért vissza a kormányzótól, hogy az teljes
                  hatalmat ád Benyovszkynak az elfogott fölött ítélni s azt keményen megbűntetni, a
                  katonáknak és kozákoknak pedig parancsot fog adni, hogy többet senki közülök a
                  felszabadult száműzöttek telepére felsőbb rendelet nélkül betörni ne merjen; a ki
                  teszi, ötven kancsukát kap.</p>
               <p>A száműzöttek már ekkor össze voltak gyülekezve a tanácstevő házakban. Csak Pánow
                  hiányzott, azt nem találták sehol. Ki lehetett találni az okát, a miért eltűnt.
                  Nem akart jelen lenni a vérbíróság ülésén, mely kedves unokaöcscse fölött ítélni
                  fog. Ő sem szavazhatott volna mást a fejére, mint halált.</p>
               <p>A mint Chrustiew helyet foglalt az elnöki szék mellett, elmondta a társaság előtt
                  a kormányzónál jártának eredményét, Benyovszky előadá a gyülésnek a legközelebb
                  lefolyt zűrzavarnak az okait, körülményeit, bölcs belátásukra bízva, hogy mit
                  határozzanak a zendülés nyílt okozója fölött.</p>
               <p>Szavai végeztével az egész társaság csak egy szót kiabált: »halál a fejére!« s a
                  kinek a hangja a tömeg ordításából ki tudott törni, azt ismételé, hogy »inkább egy
                  ilyen gonosztevő gebedjen meg, mint mi ötvenheten mind az akasztófára
                  jussunk!«</p>
               <p>Benyovszky átlátta, hogy itt nincs irgalom Stefánow számára. És lelkében szánta
                  ezt a szerencsétlen embert. Még inkább sajnálta Pánowot, kedves hű barátját, a
                  szilárd jellemű férfit, a kit hosszú fogolyútazása alatt tanult nagyrabecsülni. És
                  végűl ő vezér is volt, kevés számú csapatjában egy ember is számot vet, kivált egy
                  olyan vadállati erejű férfi, mint Stefánow, a ki tíz kozákot elver, ha tűzbe
                  kerűl. - Meg akarta őt menteni.</p>
               <p>- Hallgassatok rám urak. Nekem mindig nehezemre esik, ha csekély csapatunkat egy
                  emberrel meg kell fogyasztanunk. Elítéltük már Biaczinint, Levantiewet, Stefánow
                  lenne a harmadik. Amazok alávaló haszonlesésből lettek árulókká; de ezt egy őrült
                  szenvedély ösztökéli. Ez az átkozott éghajlat annak az oka. Ez ólomég alatt a
                  természeti ösztön állattá vadítja az embert. Olyanná lesz a bevándorolt is, mint
                  az ittszületett itelmen, a kinél az a szokás, hogy a férfi erővel kényszeríti
                  meghódolásra az elszeretett leányt; ha bír vele, akkor az övé, üt ököllel, karmol
                  tíz körömmel, ordít, harap, rúg a menyasszony és vőlegény, mint a vadállatok az
                  erdőn; Stefánowra is elragadt ez a lomha égalj dühítő befolyása. A mit tett, eszén
                  kívül tette.</p>
               <p>- Hagyd el ezt vezér, szólalt fel Alexis protopópa. Mi ittlakók jobban ismerjük
                  ezt a klima hatását. Tavaszszal van az, a mikor az irám is megvadul, s az itelmen
                  farsangol, télen nyugszik minden. Stefánowot nem menti a maga bolondsága. Menjen ő
                  vakandokat őrizni földvárba.</p>
               <p>- Nem látom itt a bírákat teljes számmal, Pánow hiányzik, veté ellen
                  Benyovszky.</p>
               <p>- Ha nincs itt, nem számít! kiabáltak egyszerre többen. Nem várunk reá.</p>
               <p>- Hallgassatok rám, urak, jó barátim. Büntetést kell a vétkesnek kapni bizonynyal.
                  És olyan súlyosat, mely elkövetett bűnével egyenlő. De elébb hallgassuk ki őtet
                  magát. Kihallgatatlanúl még az orosz kormány sem ítél el senkit. Hátha megtér?
                  Hátha megbánja tettét?</p>
               <p>- Nem! Nem! Igya ki a méregpoharat! zúgott a társaság.</p>
               <p>- Jól van. Ki fogja inni a poharat. Ki fogja állani a halál minden rettegéseit.
                  Hiszen mi a halálban a rettenetes? Nem az, mikor már a szemek nem látnak, a tagok
                  megmerednek, a szívverés eláll; hanem annak a megelőző kínjai és félelmei, a sebes
                  szívverések, az idegek fellázadása; a semmivélételtől való borzalom. Ezt mindvégig
                  kell neki érezni; - de poharába nem teszünk mirenyt, vagy sublimátumot; hanem csak
                  erős tartarus emeticust. Ettől a méreghalál minden kínjait és szenvedéseit ki
                  fogja állani, - és mégis életben marad. - Mikor aztán újra magához fog térni,
                  olyan lesz, mint a ki a más világról tért vissza: megjavúlva, megtisztúlva kezd új
                  életet; új ember lesz belőle. És soha sem fogja elfelejteni azt, a min keresztűl
                  esett.</p>
               <p>Benyovszkynak a beszédére nagy hallgatás következett. Az összeesküvők egymásra
                  néztek, végre is Chrustiewnek volt bátorsága kimondani, hogy neki Benyovszky
                  indítványa tetszik, mire aztán az egész társaság halk mormogása helyeslé az
                  ítéletet, s biztosítá hozzájárulásukat.</p>
               <p>- Hozzátok elő a foglyot.</p>
               <p>A míg azt négy puskás elővezette, Benyovszky maga felolvasztott egy pohár vízben
                  egy adag hánytató borkövet, s azt letette a tanácsasztalra.</p>
               <p>Stefánow daczos magatartással lépett a vérbíróság elé.</p>
               <p>Benyovszky legelőször is azt parancsolá, hogy a fogoly hátrakötött kezeit kössék
                  össze elől.</p>
               <p>Stefánow kitalálta ennek az okát, mihelyt meglátta az asztalra tett poharat,
                  fehéres nedvével. Azért kell a két kezének elől összekötve lenni, hogy azt a
                  poharat szájához emelhesse.</p>
               <p>Azután felolvastatá előtte Benyovszky a kormányzó parancsát, melyben felhatalmazza
                  őt a száműzöttek vétségei fölött korlátlanúl ítélhetni, felebbezés nélkül a
                  kormányzósághoz. Megmutatták a fogolynak a kormányzó aláírását, hogy annak
                  valódiságáról meggyőződjék.</p>
               <p>- Szövetséges társ, Stefánow, monda ekkor Benyovszky, tudod, hogy bíráid előtt
                  állsz. Első vétségedet megbocsátottam, mert azt csak az én személyem ellen
                  követted el; de most az egész szövetség ellen vétettél, s én kénytelen vagyok
                  téged az alkotmány értelmében, melyre mindnyájan felesküdtünk, a te bíráidnak
                  átadni. Felelj meg magadért.</p>
               <p>A míg Benyovszky beszélt, Stefánow arczvonásai a dühtől vonaglottak; azonban e
                  galvanizáló erő egyszerre elhagyá a tekintetét, a mint a vezér leült, s Chrustiew
                  állt eléje.</p>
               <p>- Ismered ezt az írást? kezdé Chrustiew a vallatást, a vádlott elé tartva saját
                  levelét, melyet a kormányzóhoz kezdett írni.</p>
               <p>Az lesütötte a szemeit, leütötte a fejét és hallgatott.</p>
               <p>- Lett volna bátorságod, ezt végig megírni, a hogy megkezdetted? Elárulni
                  valamennyi bajtársadat? Felfedezni a kormányzó előtt szökési tervünket, a megnyert
                  hajósokat; a fegyvereink rejtekét, az árulók kivégeztetését? Kezébe adni kegyetlen
                  ellenségeinknek az eltagadhatatlan bizonyítványokat s ezek által mindnyájunkat
                  menthetlenűl a bitófának szolgáltatni át, vagy a halálra kancsukáztatásnak? Jól
                  van. A levelet talán nem küldted volna el. Ha elolvastad, megiszonyodhattál volna
                  tőle, s a tűzbe dobhatád. De te még fellármáztad a katonákat is. Ide kiabáltad
                  őket s kiordítottál rájuk, hogy itt összeesküvés van, jöjjenek téged a társaid
                  kezéből kivenni. Ezzel teljessé tetted az árulásodat, s nem rajtad múlt, hogy
                  mindnyájunkat le nem kaszaboltak. És mindezt miért? Egy halavány arczú leányzóért,
                  a ki nem akar beléd szeretni! Hát egy elszalasztott csók miatt kiontottad volna
                  ötvenhét társadnak a vérét, te istentagadó! Mondd meg, mire vagy érdemes?</p>
               <p>- Tudom. A halálra, rebegé a vádlott. Ítéljetek el.</p>
               <p>- Nem! Te ítéld el magadat! Te mondd ki magadra a vétket!</p>
               <p>- Átkozott vagyok.</p>
               <p>- Az légy, a minek mondtad magadat! rivalt rá Báturin. Dühödt állat, a ki
                  megrontod a vizet, a mibe beleiszol.</p>
               <p>Azután Kuzneczow vette elő.</p>
               <p>- Te háládatlan farkas! Kutyának nem nevezhetlek, mert az hűséges állat. Nem
                  emlékezel rá, mikor idekerültél, mint nyomorúlt rab, meglánczolva, éhesen,
                  rongyosan, betegen; mi szabad polgárok vettünk ápolásunk alá, én felruháztalak,
                  kihízlaltalak, házamba vettelek; s te ezt azzal köszönöd meg, hogy rámrohansz az
                  ágy alól és megmarsz?</p>
               <p>Majd Alexis protopópa kezdte el az ördögöt űzni belőle.</p>
               <p>- Tudod-e, hogy megesküdtél a szent háromságra? A ki esküjét megszegi, örök időkig
                  égni fog a poklokban. A szent ostya, a melyet lenyeltél és csúf tetteddel
                  megfertőztettél, úgy fog a lelkeden fekünni, mint a Horeb hegye az elítélt Béliál
                  ördögön. Az ítélet napján, a mikor minden ember feltámad, te még akkor is fekve
                  maradsz, s hiába kiáltozol, hogy szabadítsanak meg, minden angyal elszalad
                  előled.</p>
               <p>Erre a rettenetes fenyegetésre a fogoly ájultan vágta magát hanyatt.</p>
               <p>Eczetet, sót hoztak elő: életre dörzsölték.</p>
               <p>Az alatt Chrustiew megírta az ítéletet.</p>
               <p>A mint magához tért s képes volt ismét talpra állani, odaállították a tanácsház
                  közepére.</p>
               <p>Chrustiew felolvasta előtte az ítéletet.</p>
               <p>Mikor a végmondat elhangzott: »a nevezett Stefánow elítéltetik a kehelyben levő
                  méreg kiivására;« az elítélt nagyot hördült, a szemei fehéreikkel felfelé
                  fordúltak, a két összekötött kezével a homlokához kapott s azzal egyet fordúlt a
                  sarkán és összeesett.</p>
               <p>Ezúttal tartósabb volt az ájulása, mint első ízben, lekellett őt derékig
                  vetkőztetni és hóval dörzsölni, a míg ismét feleszmélt.</p>
               <p>A mint eszéhez tért, azt kérte hogy bocsássák őt oda Benyovszkyhoz, Megengedték
                  neki. Térdein csúszott oda hozzá.</p>
               <p>- Uram! Vezérem! Egyetlen pártfogóm. Bocsáss meg. Te ellened vétettem legtöbbet,
                  te könyörülj rajtam. Bűnös vagyok! Őrült vagyok! Isten büntetése rajtam az én
                  nyomorúságom, mert vétettem Isten ellen, a mikor Afanáziát el akartam venni;
                  holott élő feleségem van otthon a hazámban.</p>
               <p>Benyovszkynak valami hideg villám czikázott át a lelkén. Ha ezért megbüntet az
                  Isten!</p>
               <p>Azután elkezdett esküdözni, fogadásokat tenni a szerencsétlen ember.</p>
               <p>- Nem gondolok a bolondságra többet! Kiűzöm az ördögöt a szívemből. Soha asszonyra
                  nem nézek, csak most szabadíts meg. - Hívebb leszek hozzád a kutyádnál, megfizetek
                  a véremmel; csak most légy irgalmas, kegyelmes. - Tudod, hogy nem félek a
                  becsületes haláltól. Odarohanok a szuronyok közé, meztelen mellel állok ki az
                  ágyútűz elé; de ettől a csúf haláltól iszonyodom.</p>
               <p>- Én nem adhatok kegyelmet, monda Benyovszky. Tudta, hogy nem méreg az ott a
                  pohárban.</p>
               <p>Az összeesküvőket bosszantá ez a gyáva rimánkodás; odarohantak Stefánowhoz,
                  felrántották a térdeiről, odahurczolták az asztalhoz, a hol a pohár állt.</p>
               <p>- Ne ordítozz! Nem szégyenled magad? Idd ki a poharat!</p>
               <p>- Nem bánom, lőjetek főbe! Aprítsatok össze! Akaszszatok fel! Csak e rettenetes
                  poharat ne!</p>
               <p>- Nincs válogatás, rivalt rá Báturin. Judás is maga végezte ki magát. Ez az árulók
                  büntetései Magadnak kell megölni magadat!</p>
               <p>Chrustiew is reá támadt.</p>
               <p>- Ejnye, hát nem szégyenled magad: sírni, mint egy tacskó, a kit az anyja mosdat?
                  Hegedűljünk hozzá? »Dű dű, hegedű!« Fogd mindjárt azt a poharat! Egy, kettő,
                  három! Töltsd a torkodba! Mindjárt lenn lesz! Czukrot kapsz utána, ha nagyon
                  keserű!</p>
               <p>A csúfolódó szóra nekidurálta magát az elítélt, elfojtotta a csuklást a torkában s
                  tántorogva odalépett az asztalhoz, felvette az összekötött kezeibe a poharat, s
                  reszketve emelte azt a szájához.</p>
               <p>- No, ne locsold ki a javát!</p>
               <p>De a mint a szájához ért a pohár széle, egyszerre elhagyta minden ereje, kiejté a
                  kezéből a poharat, az ital szétfolyt, és ő maga ismét ájultan esett össze, Báturin
                  és Szibaew felfogták a karjaikkal.</p>
               <p>Most már aztán Benyovszky nagyon megszánta a szerencsétlen embert.</p>
               <p>- Ne erőtessük a dolgot tovább, monda társainak. Tartok tőle, hogy valósággal
                  belehal, ha megissza a hánytatót. Az erős képzelődés is képes az embert megölni.
                  Úgy is kiszenvedte már a halál kínjait. Legyen elég. Adjunk neki kegyelmet, de
                  foglyúl maradjon őrizet alatt egész addig a napig, a míg innen el nem útazunk.</p>
               <p>Benyovszky kegyelmezési indítványa nagy ellenzésre talált, erős viaskodásába
                  kerűlt, a míg a többséget megtudta nyerni a számára s mikor már határozatba ment
                  is, hogy Stefánow kegyelmet kapjon, Chrustiew egyre dohogott: »megbánod ám te még
                  ezt a názárénuskodást Sámuelovics! Rossz példát adsz vele a többieknek. A
                  kamcsatkai nehéz klima másnak az őt érzékét is megtudja zavarni. Aztán nem a
                  boldogtalan szerelmesek ám a legádázabbak, hanem a boldogok! Mi iszszuk meg azt a
                  hánytatót, a mit te most Stefánownak elengedsz.«</p>
               <p>Azonban Benyovszky nem engedte a boldogtalan vetélytársát tovább kínoztatni; a
                  mint az ismét magához tért, odament hozzá, szelíden szólítá meg.</p>
               <p>- Térj magadhoz. Nem kell meghalnod. Kegyelmet kaptál.</p>
               <p>- De azt csak a vezérnek köszönheted, ordítanak rá minden oldalról.</p>
               <p>Stefánow hálásan vonta oda Benyovszky kezét felcserepesedett ajkaihoz.</p>
               <p>- Hallgasd meg a kegyelmezési ítéletedet, monda neki Benyovszky.</p>
               <p>Azt felolvasták előtte.</p>
               <p>- Elútazásunkig fogoly maradsz és őrizve lész. Belenyugszol-e?</p>
               <p>Stefánow igent rebegett.</p>
               <p>- Írd hát alá az ítéletedet.</p>
               <p>Odaszorították a tollat a kezeibe, de már nem volt annyi ereje, hogy a nevét
                  letudja írni; a toll kiesett a kezéből, önkívületben rogyott össze, de most már
                  nem aléltság, hanem láz ütötte le a lábáról, a feje égett, homlokán, halántékain
                  lüktettek a feldagadt erek. Benyovszky meghagyá, hogy vigyék őt Chrustiew
                  lakására, s utána küldte Medert, hogy vegye orvosi ápolás alá. Meder eret vágott
                  rajta. Stefánow ideglázba esett, annyira hatott rá a rémjelenet. S napokig
                  hagymázban feküdt élet és halál között vívódva.</p>
               <p>Csaknem reggelig eltartott ez az izgalommal teljes bíráskodás; az összeesküvők
                  csak hajnal felé mehettek nyugalomra, a minélfogva Benyovszky el is aludta a korai
                  órát, melyben a kormányzóhoz fel kellett volna mennie az ítéletről jelentést
                  tenni. - Elmaradása nyugtalanítá Afanáziát, a hű lélek nem bírt honn maradni
                  aggodalmaival, maga sietett ki a város végére Benyovszkyt felkeresni. Az álmából
                  felébredő az ő szelíd arczát látta maga előtt. Mindig ő volt előtte, a ki miatt
                  úgy vádolta a lelke.</p>
               <p>- Engem ott hagysz magamra a kétségbeesések között! feddé gyöngéd szemrehányással
                  a leány.</p>
               <p>- Nem érhet engem baj, mikor te imádkozol értem.</p>
               <p>- És ez mind én miattam történt.</p>
               <p>- Te általad lett elhárítva. Mindnyájunknak őrangyala vagy. Úgy takarod be ezt a
                  kolóniát, mint egy választott védszent.</p>
               <p>- Hát a te esküdt ellenséged? (Nem bírta a nevét kimondani.)</p>
               <p>- Fogva van és halálos beteg lett.</p>
               <p>- Bár útban volna már valamerre! - Afanázia nem bánta volna, ha az a valami a
                  másvilág volna is.</p>
               <p>E közben bejött hozzájuk Chrustiew, s felhozatta a reggelit mindhármuk
                  számára.</p>
               <p>Inyenczségek kerültek az asztalra. Először is czibere-leves, nagy ritkaság már így
                  tavasz felé, mikor az árpaliszt fogytán van a városban s a hajók még nem
                  közlekedhetnek; azután meg tengeri papagálytojás és friss zsázsa. Ezeket a
                  tontinai tojón küldte Benyovszkynak.</p>
               <p>Afanázia oda volt a bámulástól. Benyovszky aztán felvilágosítá, hogy a lopatkai
                  előfok délnek fordúlt meredek szirtei között már ilyenkor a tengeri papagályok
                  fészkeiken ülnek s első tojásaikat rakják, s a tövér levelű zsázsa a forró
                  napsugártól buján hajt ki a sziklahasadékok közül, s magasból kötélen leereszkedve
                  szedik mind a kettőt.</p>
               <p>- Óh be boldog vidék lehet az ott!</p>
               <p>El kell hinnünk, hogy úgy van, miután egy orosz író azt jegyzi fel a Kamcsatkával
                  szomszédos Alaska-szigetről, hogy a míg annak az északi előfokán még az
                  oroszlánfókák ordítoznak, a déli csúcsán már a »kolibrik« repkednek. (Még azzal
                  sem lehet vádolni, hogy valami »nagyot« mondott.)</p>
               <p>A finom reggeli után Benyovszky elkisérte a város határáig Afanáziát; ott búcsút
                  vett tőle és visszatért a tanyára.</p>
               <p>Ekkora előkerűlt Pánow a bujdoklásából.</p>
               <p>Egészen elkábúlt az örömtől, mikor azzal a hírrel lepték meg, hogy Stefánow nem
                  lett kivégezve, Benyovszky közbe vetette magát érte, megkegyelmezték. Odarohant
                  Benyovszkyhoz, a nyakába borúlt és sírt. - Aztán ő is meggyónt neki. Elmondott
                  neki titkokat, a mik őt érdekelték.</p>
               <p>Ez az őrjöngő Stefánow valóban el akarta rabolni Afanáziát erővel. Összebeszélt
                  két czimborájával, Izmailowval és Boscarewvel, hogy még hat bajtársukkal
                  egyesűlten elszökjenek dereglyeháton a Kurili-szigetekre, s Afanáziát, mikor az
                  egyszer Benyovszky látogatására jön, útközben elragadják. Izmailow és Boscarew
                  értesíték Pánowot unokaöcscsének erről a tervezett merényletéről s ő tartotta
                  azokat vissza annak a kivitelétől. Nem akarta ez ármányt a társaság tudomására
                  hozni, mert akkor mind a három czinkost ki kellett volna végeztetni; pedig
                  Izmailowra és Boscarewre nagy szükség lesz a hajón, ezek tapasztalt
                  tengerészek.</p>
               <p>Benyovszky áldotta magában a jó szellemét, hogy Stefánowot magával vivé a lopatkai
                  körútra, az legkönnyebben végrehajthatá vala e merész tervét akkor, midőn Afanázia
                  a visszatérő Benyovszky elé szánkázik Nichilowa felé. Azonban szeget ütött a
                  fejébe az, hogy Izmailow is benne van az ármányban. Ez az ember a korlátnoknak
                  közel vérségbeli rokona. Vajjon nem tudott-e ez meg valamit Stefánowtól, a mit a
                  nagybátyjának tovább adhatott? Csurin kapitányról talán? vagy Levantiew rejtélyes
                  eltűnéséről? Abból nagy baj lehetne.</p>
               <p>Odament Pánowval a betegen fekvő fogoly látogatására. Ott aztán igen érzékeny
                  jelenet következett a nagybátya és a kegyelmet kapott unokaöcs között. Amaz
                  keményen dorgálózott, ez gyónt, bűnbánt, vezekelt, vallott és esküdözött; áldotta
                  Benyovszkyt s átkozta önmagát, szörnyű fogadásokat tett, ha még egyszer erejét és
                  szabadságát visszakaphatja, hanem valami eszes választ nem lehetett belőle kivenni
                  a felől, hogy mennyire avatta be Izmailowot az összeesküvők viselt dolgaiba?</p>
               <p>Benyovszky véget vetett e jelenetnek, azt mondva a betegnek, hogy csak takarózzék
                  be a bundájába és izzadjon, közben igya szorgalmasan az orvos által rendelt
                  rhabarbarát. (Ez is kamcsatkai termény.)</p>
               <p>Annyit már jól sejtett, hogy a mint a kamcsatkai napok kezdenek világosodni az idő
                  haladtával, akként az ő tervei fölött is egyre jobban kezd derengeni, s ez nagy
                  veszedelem! Ha egyszer csak kitör a napsugár az Avatsa-vulkán fölött.</p>
               <p>Inkább az Avatsa törjön ki elébb!</p>
               
            </div>
            <div type="chapter">
               <head>HUSZONHATODIK FEJEZET. CSURIN KAPITÁNY.</head>
               <p>Csak alig szabadultak meg az összeesküvők ettől a nagy veszedelemtől, jött nyomban
                  a nagyobb.</p>
               <p>Másnap reggel egész feldúlt ábrázattal rohan be Kuzneczow Benyovszkyhoz.</p>
               <p>- No de most már oda vagyunk falustól.</p>
               <p>- Mi baj?</p>
               <p>- Nézd azt a bolond Csurint! most meg az vesztette el az eszét. Nem akar többet a
                  hajójára menni.</p>
               <p>- Hát mit akar?</p>
               <p>- Itt akar maradni Kamcsatkában. Azt mondja, beteg: nem állja ki tovább a tengeri
                  szolgálatot.</p>
               <p>- Tud valamit arról Csurin, hogy mi az ő hajóján akarunk elmenekülni Európába?</p>
               <p>- Nem is sejti. Azt hiszi, hogy Ochoczkba fog visszatérni, s ott valamitől
                  fázik.</p>
               <p>- Itt pedig valamitől melegszik. Gyanítom én az ő baját. Küldd ide hozzám, szép
                  szerével majd én kigyógyítom.</p>
               <p>- Az ugyan remek kúra lesz tőled, mert ha ez a bolond lemond a kapitányságról, a
                  hajóhadnagyra száll a parancsnokság, s az kutya-legény, az semmi jó indulattal sem
                  viseltetik irántunk.</p>
               <p>- Van oka rá. Idejövet ötven kancsukát simítottak rajta végig a mi kedvünkért.
                  Csak te csald ide hozzám azt a Csurint. Nem tudod, miféle kedvese van Csurinnak
                  itt Bolsereczkben?</p>
               <p>- Hát te már azt is tudod? Van biz annak egy szép leány kedvese, a ki nagyon
                  szereti a piperét és a jó konyhát. Szeverovszka Lizinkának híják, podoliai leány.
                  Száműzték, mert egy igen magas állású hölgy féltékeny volt rá. Azóta Csurin
                  kapitánynak a lángja. Azt hiszem, hogy ez az egyik betegsége Csurinnak: el van
                  adósodva a kedvese miatt.</p>
               <p>- Akkor már kezemben van a fogantyúja. Ő még most is azt hiszi, úgy-e bár, hogy te
                  csak azért trafikálsz vele, hogy nagy csomag szőrme árúkat akarsz a hajójára
                  csempészni, éjszaka, nyílt tengeren, a vámőrök kijátszásával? Én most mást fogok
                  vele kezdeni. Ráveszem, hogy jöjjön velünk Lopatkára, hajóstúl, s hozza el oda a
                  kedvesét is.</p>
               <p>- Szeretném tudni, hogyan veszed rá?</p>
               <p>- Majd megtudod.</p>
               <p>Ebéd után csakugyan megérkezett Csurin kapitány Benyovszky lakására, a kivel már
                  az Ochoczkból idejövetele alkalmával volt némi ismeretsége. - Az ismeretség,
                  keverve, kellemes is volt, meg kellemetlen is. Kellemes volt az, hogy Csurin
                  kapitány Benyovszkyékat a bilincsekből kiszabadítá, s zsarnokukra, a
                  hajóhadnagyra, ötven kancsukát veretett; de kellemetlen, hogy a nagy viharban az
                  árboczról lezuhanó vitorlapózna a karját összetörte, s azontúl egészen a foglya
                  kegyelmére volt utalva. Ezen az alapon némi bizalmasság fejlődhetett ki
                  közöttük.</p>
               <p>- Szép jónapot, főnök úr!</p>
               <p>- Ah, ön az, kapitány úr? Minek köszönhetem ezt a szerencsét?</p>
               <p>- A napokban indulok vissza Ochoczkba.</p>
               <p>- Kedvező szelet kivánok!</p>
               <p>- Nem akartam búcsúzás nélkül eltávozni. Ne küldjek önnek valamit Ochoczkból?</p>
               <p>- De bizony jó lesz! Néhány száz pud khinai vetőmagnak való árpára lenne szükségem
                  a lopatkai telepünk számára. Szabad önt felkérnem, hogy egy pár ezer piasztert
                  vegyen át e czélra?</p>
               <p>- Majd később, az elindulás előtt. Félek, hogy addig eltalálnám csapni. Tudja ön,
                  hogy nálunk tengerészeknél könnyen gurúl a pénz!</p>
               <p>- Kivált a hol a kormány olyan rosszúl fizeti őket, mint mi nálunk. Igazán
                  csodálom, hogy az oroszoknál minden tengerész egyúttal nem dugárús is. Nem lehetne
                  nekik rossz néven venni.</p>
               <p>- Nem is veszik biz azt szigorúan. Hát - élni csak kell.</p>
               <p>- Szabad önt felkérnem, hogy maradjon nálam egy csésze theára? Pompás karaván
                  thea. Dugárú. A kormányzótól kaptam.</p>
               <p>- Ah, ön szerencsés kópé! Ön egyebet is kapott a kormányzótól. A legszebb leányt,
                  a ki csak Kamcsatkában felvirágzott.</p>
               <p>- No, azt hiszem, hogy önt sem hagyták csillagvizsgálóvá lenni Bolsa
                  városában.</p>
               <p>- Hát már azt is tudod? - Bocsánat, hogy tegezésre szaladt a nyelvem.</p>
               <p>- Hát csak folytassuk úgy, hisz úgyis »frère et cochon« voltunk már a hajón
                  egyszer.</p>
               <p>E közben a theát felszolgáltató inas kiment a szobából. Akkor aztán Benyovszky más
                  hangon kezdett el beszélni a látogatójával.</p>
               <p>- Hallod-e pajtás: én más egyebet is tudok felőled. Előre bocsátom, hogy jó
                  czimbora vagyok. Ha én egy jó pajtásomat bajban találom, segélyére sietek. Te a
                  múlt esztendőben részt vettél abban a felfedezési útban, a melyre a Szent-Péter és
                  Pál- és a Szent-Katalin-hajók voltak a kormány által kiküldve. Ennek az
                  expedicziónak nem lett semmi eredménye.</p>
               <p>- Nem ám, mert a két vezérkapitány, Levasew és Kreniczin ostobák voltak, mint a
                  lúd.</p>
               <p>- Mások más okát adják. A legénység fellázadt a tisztjei ellen, nem akart odább
                  haladni, ezért kellett visszafordúlniok. (Csurin kapitány e szóra mind
                  visszaprüszkölte a félig lenyelt kortyot a theából.) - Nagyon forró volt talán?
                  Tölts bele egy kis rákit, majd langyossá teszi.</p>
               <p>- Erről jobb nem beszélni.</p>
               <p>- Tudom, hogy te nem szeretsz róla beszélni. De vannak, a kik fejükbe vették arról
                  is beszélni, hogy a lázadást te szítottad.</p>
               <p>- Ki meri azt állítani?</p>
               <p>- Levasew kapitány, a ki egyenesen téged vádol azzal, hogy a mint a hajótok a
                  Bolsa kikötőjében horgonyt vetett, Kreniczin kapitány azonnal sietett fel
                  Bolsereczkbe, hogy a kormányzónál jelentést tegyen. Az evezősök útközben
                  felfordították a bajdarát s Kreniczin belefulladt a vízbe. Levasew azzal vádol
                  téged, hogy egyenesen a te ösztönzésedre ölték a vízbe a matrózok a
                  kapitányukat.</p>
               <p>- Mivel tudja ezt bebizonyítani? kérdé Csurin kapitány, fakóra változott arczczal;
                  a szakálla úgy reszketett, hogy mind elárulta az ijedt voltát. A hajóslegénység
                  bizonyosan nem tanúskodik saját maga ellen. Kreniczin nem él. A hajóhadnagy
                  bizonyítása érvénytelen, mert már egyszer hamis esküvés miatt volt elítélve.</p>
               <p>- Azt csak én tudom, hogy minő veszedelem függ a fejed fölött. A kormányzó, mikor
                  Kamcsatka leírásával megbízott, kezembe adta az összes útazási naplókat, melyeket
                  mindenféle hajóskapitányok összeírtak; ezek között megtaláltam a te vízbefulladt
                  Kreniczin kapitányodnak a naplóját is. Az itteni hivatalnokokra nézve a
                  tengerészeti napló olyan, mint a khinai írás, nem értenek semmit belőle ezek a
                  szárazföldi marmoták; de ha egyszer ez a napló fel lesz küldve az ochoczki
                  tengerészeti kollégiumhoz, azok a vidrák rögtön kiolvassák belőle azt, a mit én
                  megértettem a feljegyzett adatokból, hogy t. i. a ti hajótok már megközelítette az
                  amerikai szárazföldet, a hova küldve volt, alig választotta el már egy szélességi
                  fok, s kedvező szele is volt, előtte szabad tenger. Ekkor kényszerűlt
                  visszafordúlni. Éppen úgy, mint Behring admirál, a kit a legénysége kényszerített
                  az elért czélnál rögtön visszatérni. A napló említést tesz arról s a te neved
                  többször előfordúl benne, csupán a tengerészek által ismert jegyektől kisérve. Egy
                  fontos expediczió meghiúsítása, - hajón támasztott zendülés, - s előljáró tiszt
                  meggyilkoltatása, - a vádak, a melyekkel Ochoczkban szembe kell szállnod.</p>
               <p>Csurin kapitánynak még a fogai is vaczogni kezdtek. A torka úgy összeszorúlt, hogy
                  a thea szürcsölve sem ment le rajta, s a szó csak suttogva jött ki belőle.</p>
               <p>- Nem is fogok hát Ochoczkba menni.</p>
               <p>- Hát mi tévő lészsz?</p>
               <p>- Azt mondom, hogy kehes vagyok, nem bírom el a tengerész-sanyart, s itt maradok
                  Kamcsatkában.</p>
               <p>- Oh barátom, ezzel csak bitóhalasztást nyersz. Két hónap múlva az ochoczki
                  admiralitás ide fogja küldeni a kormányzósághoz a parancsot, hogy fogasson el, s
                  küldjön vasraverve Ochoczkba.</p>
               <p>E szóra csüggedten ejté le a karjait az ölébe a kapitány, mint a ki verve érzi
                  magát, s alig hallhatón suttogott.</p>
               <p>- Való igaz! - Mit tehetek? Szegény nyomorúlt. - Elszökjem az aleuti szigetekre
                  talán? - Ott végezzem az életemet, mint fókavadász? - Nem vihetnél el magaddal a
                  lopatkai telepedre? - Talán akadna ott valami hivatal a számomra! - Majd ismét
                  erőtetni akarta a bátorságot, s helyéből felugorva, s nyugtalanúl lépkedve
                  előre-hátra a szobában, az övébe dugott pisztolyok agyát babrálta. - Utoljára is
                  lánczraveretni nem hagyom magam, a míg egy töltött pisztoly van a markomban. Egy
                  golyó s vége van mindennek. - Oh csak az a szegény leány ne volna a szívemhez
                  nőve! Ki védi meg őt, ha én elveszek?</p>
               <p>És erre megeredtek a könyjei, eltakarta az arczát szégyenében, s utoljára
                  odaborúlt Benyovszky nyakába.</p>
               <p>- Szabadíts meg! Tanácsolj, mit tegyek! egyetlen barátom! Senkim sincs kívüled e
                  világon.</p>
               <p>- Szedd össze magad! Ne essél kétségbe. Törni fogom rajta a fejemet, hogy mi módon
                  szabadíthassalak meg. Elébb jól ki kell főznöm a dolgot. No, idd ki hát a theádat.
                  Aztán viseld magadat nyugodtan. Senkinek a félelmedet el ne áruld, a bajodról ne
                  beszélj. Még itt Kamcsatkában nem beszélnek rólad. Holnap délután jöjj el megint
                  hozzám, addig kifőztem a tervet. A hajódat pedig semmi esetre el ne hagyd.</p>
               <p>Csurin kapitány nagy hálálkodások közt vett búcsút Benyovszkytól.</p>
               <p>Benyovszky még egyszer visszaszólította.</p>
               <p>- Hogy lássad, mennyire érdeklődöm a sorsod iránt, szívesen kérlek, fogadd el
                  tőlem baráti ajándékképen ezt az erszényt. Ötszáz rubel van benne. Ezt vedd el a
                  szép Szeverovszka Lizinka kisasszony számára kelengyéűl.</p>
               <p>- Oh kérlek. Nem lennék képes ezt visszaszolgálni.</p>
               <p>- No, ha komolyan rám bíztad a sorsodat, akkor vedd el; különben azt hiszem, hogy
                  csak szófia beszéd volt az egész.</p>
               <p>Csurin kapitány magára hagyta erőtetni a pénzt, - »nagy nehezen egy szóra« - a
                  hogy mondják s esküdözött, hogy mindenben szolgalatjára lesz nagylelkű
                  barátjának.</p>
               <p>A másnapi megjelenésekor már kész tervvel fogadta Benyovszky a kapitányt.</p>
               <p>- Kedves barátom, a dolgod egészen rendben van. Beszéltem a kormányzóval. Azon
                  kezdtem, hogy én nekem a lopatkai telepemen okvetlenűl szükségem volna egy katonai
                  parancsnokra is, a ki századosi minőségben a fegyveres erőt rendben tartsa.
                  Helyeselte a kivánságomat, ő maga is gondolt erre; csakhogy most nem áll a
                  rendelkezésére olyan rendes katonatiszt, a kit odaküldhessen; kell-e kozák? Azt
                  mondtam neki, hogy abból nem kérek, inkább keresek majd egyet azon hajóskapitányok
                  közűl, a kik egy vagy más okból hajó nélkül maradtak. Erre teljesen
                  felhatalmazott. Zsebemben van a századosi kinevezés, csak a nevet kell benne
                  kitölteni.</p>
               <p>- Nagyon jó lesz! Az enyémet írod bele. De akkor a hajómtól mégis meg kell
                  válnom.</p>
               <p>- Ellenkezőleg. Meg kell tartanod a kapitányságot. A mely szerződést Kuzneczowval
                  kötöttél, az maradjon érvényben. Te a gályáddal, a mint a jegen keresztűl
                  vádoltathatod, megindulsz Kuzneczow társaságában. Mikor Lopatka magaslatán fogsz
                  járni, a hajófenék lyukat kap, (erről majd Kuzneczow gondoskodik) s e miatt
                  kénytelen leszesz horgonyt vetni, s partra szállni, a míg a hajót kitatarozzák.
                  Többet aztán nem térsz rá vissza. Én ott várlak a parton s elviszlek magammal
                  Lopatkába. Ott be leszesz iktatva katonai parancsnoknak. Az öcséd, Csurin Iván, a
                  ki hűséges pajtásom volt, itt halt meg a mi telepünkön. Mikor a Casarinow-féle
                  mérgezési eset volt, ő lett az áldozat. Azt sem tudja senki, hol temettük volt el?
                  Annak a nevét fogod felvenni. S aztán kereshetnek széles e világon. A fizetésedet
                  kapod a lopatkai telep jövedelméből; elhozod magaddal a szép Szeverovszka
                  Lizinkát, a kinek kelengyéűl adok én az odaérkezésünk napján - két ezer rubelt. -
                  S aztán éltek ott boldogúl, mint Ádám és Éva a paradicsomban. - Nos, hogy tetszik
                  ez a terv?</p>
               <p>Csurin kapitány el volt ragadtatva általa. Nemcsak hogy megesküdött rá, hogy
                  szentűl követni fogja Benyovszky parancsát apróra, de még írásban is kötelezte rá
                  magát.</p>
               <p>- Most tehát csak légy rajta, hogy a hajódat felszereld. A kedvesedet is vitorlázd
                  fel, hogy a mint az idő kedvez, indúlhass. Arról, a mit tőlem hallottál, senkinek
                  egy szót se beszélj; még a szép Lizinkának sem, mert ha idő előtt kisűl valami, a
                  nyakadat szeged.</p>
               <p>Csurin esküdött, hogy hallgatni fog, mint a nyúl.</p>
               <p>Eltávozta után magához hivatta Benyovszky Kuzneczowot.</p>
               <p>- A hajóval rendben vagyunk. Csurin marad, s rendelkezésedre áll. Hanem már most
                  eredj utána, s el ne bocsásd a kezed közűl, s ne engedd őt senkivel szóba állni, a
                  míg én nem tudatom veled, hogy itt az idő a cselekvésre.</p>
               
            </div>
            <div type="chapter">
               <head>HUSZONHETEDIK FEJEZET. A NEHÉZ NAPOK.</head>
               <p>A munka be lett volna fejezve. A hajó fel volt szerelve; élelmi szerek, pálinka,
                  ivóvíz tonnákban, besózott hal, liszt, lőpor és ólom kellő mennyiségben együtt, az
                  összeesküvők csapatja összehíva; csak az időjárás volt az akadály. Márczius végén,
                  ápril elején még a kamcsatkai kikötőkből nem lehet a hajóknak kiszabadulni. A jég
                  olyan vastag a Bolsa-folyamban, hogy azt a hajósok nem bírják keresztűl
                  fürészelni.</p>
               <p>S a várakozás napjai a legnehezebb napok.</p>
               <p>Folyton védekezni kell az árulás ellen, s őrizkedni a felfedeztetéstől. S ez a
                  kettő nem egy dolog. Az árulást rosszakaró ellenség követi el, a felfedést
                  könnyelmű jó barát.</p>
               <p>Ennek az ötvenhat összeesküvőnek mind van valami szívmegbetegítője itt a városban.
                  A kozák leányok és menyecskék szépek és jószívűek. Lehetetlenséggel határos, hogy
                  ezek a menekülni készülő férfiak egy utolsó búcsúvételre meg ne látogassák a
                  kedveseiket. A búcsúzásnak lehet ugyan az az ürügye is, hogy a lopatkai telepre
                  indult a társaság; de az nincs a világ végén. Oda éppen magával viheti a szíve
                  választottját minden ember, szüksége van rá a gazdaság vezetésénél. A naplója
                  elején említé Benyovszky, hogy a száműzöttek telepén harmincz asszonyt talált,
                  később is többször előhozza, hogy asszonyok vendégelték meg őket a házaikban.
                  Lehetetlen az, hogy harmincz asszony észre ne vegye, hogy az ő férfiaik elakarják
                  őket hagyni örök időkre.</p>
               <p>Folyvást tűntetni kellett az ittmaradás szándéka mellett.</p>
               <p>Egy nap számos küldöttséget menesztettek fel a kormányzóhoz, felkérve őt, hogy
                  engedje meg a lopatkai földmíves telepet az ő nevéről »Nilowáganak«
                  elkereszteltetni. Másnap meg a városi tanácsot kérték fel, hogy az új telepen
                  születendő gyermekekre is terjeszsze ki a szabad polgárjogot.</p>
               <p>Ez mind ment egy ideig, de a tapasztaltabb vezetők átlátták, hogy hosszú ideig
                  mégis lehetetlen így port hinteni az előljáróság szemébe.</p>
               <p>- Mi történik akkor, ha a kormányzóság elébb megtudja a szökési tervünket, mint
                  Csurin hajója a kikötőből kiszabadulhat? kérdezé Pánow Benyovszkytól.</p>
               <p>- Gondoltam erre. Akkor fegyver ellen csak a fegyver segít. Ugy hiszem, hogy mi
                  mindnyájan leszámoltunk az élettel. Mindegyikünk a szájában hordja a
                  harangozópénzt. Én úgy intézkedtem, hogy azonnal megtudjak mindent, a mi a
                  kormányzóság köreiben történik. A legelső erőszakos rendszabály fel fogja idézni a
                  mi gyors cselekvésünket. Nekünk egy éjjeli rohammal el kell foglalnunk a várat. A
                  várőrséget könnyen leverhetjük. Ha a vár birtokában vagyunk, annak az ágyúival
                  uraljuk az egész várost s visszaverhetjük a kozákok támadását.</p>
               <p>- De hát a hajónk? Az ott van a jég közé fagyva.</p>
               <p>- Arra is gondoltam. Az egész kikötőt uralják a világító-torony sánczai. Azok el
                  vannak látva négy ágyúval. Nekünk a legelső csatazajra meg kell szállnunk egy
                  csapattal e sánczokat. Jelenleg nem őrzi azokat más, mint egy kozák pikét. Az
                  ágyúkhoz van golyó elég, de lőpor nincs. Azt be kell szereznünk, a gorombájából.
                  Vegyetek a raktárból. Mondjátok, hogy sziklarepesztésre kell a Kurile-tó melletti
                  kikötő építésnél. Kuzneczow állandóúl a hajón legyen s tartson egy hű itelment a
                  milutkai telepen, a ki által izeneteket válthassunk. Ti az alatt folytassátok a
                  tengeri útra szükséges élelmi szerek bevásárlását. A szövetségesek állandóúl a
                  házaikban maradjanak. Senki egyedül magában a városba be ne menjen, ki-ki
                  ellenőrizze a társát, kivált, ha leányfélét látogat meg. Minden veszekedést
                  kerülni kell a kozákokkal, s olyan ivóhelyekre be nem látogatni, a hol azok
                  mulatnak.</p>
               <p>- A férfiaktól nem félek, hanem az asszonyoktól - azoktól nagyon félek, mondá
                  aggódva Chrustiew.</p>
               <p>- Az asszonyok titoktartóbbak, mint a férfiak, bíztatá őt meg Benyovszky s annak a
                  bizonyságára, hogy nem fél az asszonyoktól sem, felment estére a kormányzóékhoz;
                  igen jól fogadták, éjfélig ott mulatott náluk.</p>
               <p>Éjfél után aztán hazatért a tanyára s a tudós Mederrel három petárdát készített
                  reggelig arra a czélra, hogy azokkal a vár kapuját felrobbantsa. Soha vőlegény
                  hasonló előkészületeket nem tett a menyegzőjére.</p>
               <p>A márcziusi napok így leteltek végig: nappal a tanácsbelieknél udvarlással, a szép
                  Afanáziánál szerelmes suttogással, éjjel a kartácsok készítésével, pokolgépek
                  összeállításával.</p>
               <p>Beköszöntött az április. Holdújság volt, időváltozás. Erős déli széllel megjött az
                  olvadás, a hévmérő egyszerre a fagyponton felűl emelkedett, s a jég elkezdett
                  porhanyulni. Az égen nem láttak se napot, se holdat, a sűrű lomha köd egyformává
                  tett napot és éjszakát. Éjjel-nappal lámpással járt minden ember, s az őrsön álló
                  katonák minden tíz perczben kiabálták a jelszót, hogy a czirkálók el ne
                  tévedjenek. Ilyenkor az útazás, látogatás is szünetel, a hó beroskad a szánkó
                  alatt s hét kutya se tudja azt kihúzni.</p>
               <p>Benyovszky is otthon maradt egész nap. Annál meglepőbb volt ránézve, mikor
                  Afanázia dajkáját meglátta, a ki levelet hozott a számára a kisasszonyától,
                  melyben az látogatását adja tudtúl délutánra, hozzátéve, hogy igen komoly
                  közlendői vannak.</p>
               <p>Mosolygott is rajta egy kicsit, ismerte már jól a szerelmes leány komoly
                  közleményeit.</p>
               <p>Mikor azonban a délesti órákban megérkezett hozzá a menyasszonya, Benyovszky
                  egészen megrettent attól az átváltozástól, a mely annak az arczán látható volt. A
                  játszi, mindig vidám hajadoni arcz most egy szenvedő vértanú képét mutatta, az
                  életpiros szín eltűnt róla; halavány volt, mint egy halálos beteg.</p>
               <p>- Kedvesem! Az Istenért! Mi lelt? kérdezé, keze után nyúlva a leánynak.</p>
               <p>A leány mozdulatlanúl állt előtte és nem szólt, leeresztett kezeit összekulcsolva,
                  de midőn kedvesének a keze érinté az övét, egyszerre kitört a kebléből az
                  elfojtott fájdalom, odaveté magát a karjaiba s hevesen zokogva rebegé:</p>
               <p>- El vagyok veszve! Én szerencsétlen!</p>
               <p>Benyovszky odavezeté őt a kerevethez, s odatérdelve eléje, könyörgött neki, hogy
                  mondja el, mi bántja? Miért sír? Mi fáj a szívének?</p>
               <p>Idő kellett hozzá, míg a leány a nagy zokogástól annyira magához tudott térni,
                  hogy szavakat találjon az ilyen kérdésre.</p>
               <p>- Mi fáj? Az, hogy te engem el akarsz hagyni!</p>
               <p>- Én? Téged elhagyni? Álmodtad talán?</p>
               <p>- Nem álmodtam, bizonyosan tudom. Kérlek, ne térdelj előttem, az nem illik hozzád.
                  Lásd, én is erős vagyok már, nem sírok többet. Beszéljünk csendesen. - Zárd be az
                  ajtót, hogy senki meg ne lepjen.</p>
               <p>Mikor Benyovszky visszatért, Afanázia azt mondá neki, hogy üljön le melléje, de
                  átöleltetni nem engedte magát.</p>
               <p>- Ez elmúlt! suttogá. Rövid boldogság volt, felejtsük el. - Te elakarod hagyni
                  Kamcsatkát a Szent-Péter és Pál-hajóval, társaiddal együtt, s nem mégy a lopatkai
                  telepre, hanem vissza Európába.</p>
               <p>Benyovszkynak a szívverése is elállt egy pillanatra, ez a mondás megzsibbasztá
                  minden érzékét.</p>
               <p>- El vagyok árulva! rebegé visszatarthatlan ijedelemmel.</p>
               <p>- Csak én előttem, légy nyugodt. Senki sem fogja útadat állni. Hallgasd meg, hogy
                  történt ez velem. Van egy kedves cselédem, láthattad többször nálam, a kis
                  Nadejda. Tegnap reggel odajön hozzám, s azt súgja nekem bizalmasan, hogy ő neki
                  van egy kedvese, a ki őt most férjhez kéri, hát búcsúzni jött hozzám, hogy
                  megválik tőlem. Én nagyon szerettem a leányt, mert igen hű cselédem volt.
                  Kérdeztem, hogy ki a vőlegénye? Azt mondta, hogy Kudrin Iván.</p>
               <p>E névnél, mintha villanyütés érte volna Benyovszkyt. Ez a Kudrin volt általa
                  kiküldve az áruló Levantiew kivégzésére. Felállt Afanázia mellől izgatottan.</p>
               <p>Afanázia pedig folytatá csendesen:</p>
               <p>- Én azt mondtam a leánynak, hogy ezért nem szükség tőlem olyan keservesen
                  búcsúznia; hiszen Kudrin Iván Sámuelovics Ágostnak a bajtársa, a kivel együtt fog
                  letelepedni a Kurile-tó melletti szép birtokon, én is odamegyek majd az én
                  urammal, s akkor ismét csak együtt leszünk. Erre a leány megvallotta nekem, a mit
                  Kudrin Ivántól hallott, hogy Sámuelovics Ágost és társai nem szándékoznak Lopatkán
                  letelepülni, hanem egy gályával elszökni Európába, s őt is odaakarja vinni
                  magával.</p>
               <p>Benyovszky olyannak érezte magát, mint egy tetten kapott tolvaj.</p>
               <p>- Nem hittem a leány szavainak. Lehetetlenség az! Hiszen ha azt mondanák, hogy az
                  apám el akar adni, hogy az anyám meg akar mérgezni, azt sem hihetném el; hát még
                  azt, hogy a kit jobban szerettem, mint apámat, anyámat, ily nyomorúlttá tegyen,
                  nyomorúltabbá, mint a kit eladtak, a kit megétettek, hogyan hihetném el? - Hídd
                  ide nekem azt a Kudrint, mondám Nadejdának. Aztán beszélj vele. Én majd
                  kihallgatom a tanakodástokat.</p>
               <p>Benyovszky a földet érzé a lábai alatt emelkedni. Ily válságos óra még nem volt az
                  életében. Egész veszedelmes összeesküvési terve két szerelmes leánynak a
                  kénye-kezére juttatva.</p>
               <p>- Kudrin eljött tegnap délután hozzánk, folytatá Afanázia erőtetett nyugalommal.
                  Én egy ablakfüggöny mögé voltam elrejtőzve. Nadejda kikérdezte a vőlegényét. Az
                  elmondott neki mindent. A mint a jég felolvad, a Szent-Péter-Pál-hajó kivádol a
                  kikötőből, mikor a lopatkai fokhoz ér, az összeesküvők hatalmukba kerítik, s aztán
                  Sámuelovics Ágost vezénylete alatt elvitorláznak vele Khina felé, s onnan
                  Európába. Minden jól el van készítve előre. A lopatkai földmíves-telep csak
                  palást, a mi a tervet betakarja.</p>
               <p>Benyovszky csak állt ott, mint egy szobor, és nem tudott egy szót kiejteni.
                  Afanázia folytatá:</p>
               <p>- Én mindent hallottam az utolsó szóig. Mivé lettem? Megcsalva, meggyalázva,
                  eltaszítva! Rosszabb annál a szegény szolgaleánynál, mert azt a szeretője magával
                  akarja vinni; de én velem csak játékot űzött az én vőlegényem. Egy rossz szót sem
                  mondok önnek érte. Titkát megőrzöm, mint egy halott. Az leszek nemsokára igazán.
                  Mert ezt a gyalázatot, ezt a csalódást én túlélni nem fogom. Vannak még leányok, a
                  kik, ha akarnak, meg tudnak halni. - Csak azért jöttem önhöz, hogy figyelmeztessem
                  rá, őrizze meg jobban a titkait, s aztán, hogy egy utolsó Istenhozzádot mondjak
                  önnek.</p>
               <p>Hanem ennél a szónál úgy megrohanta a fájdalom a szegény leányka szívét, hogy
                  eszméletlenűl rogyott Benyovszky karjai közé.</p>
               <p>Hosszú idő telt bele, a míg a boldogtalan leány ájulásából ismét eszméletéhez
                  tért. Midőn ismét felnyitá a szemeit, Benyovszky gyöngéd szeretetteljes
                  tekintetével találkoztak azok. Csak nagy nehezen találtak vissza gondolatai az
                  elszakadt eszmefonálhoz.</p>
               <p>- Hát mi legyen belőlem? Van-e még okom tovább élni, vagy nincs?</p>
               <p>Benyovszky odaborúlt a kedves teremtés térdeire.</p>
               <p>- Hallgass meg s aztán ítélj fölöttem.</p>
               <p>A leányka e szóra azzal a szeretetteljes gyöngéd tekintettel válaszolt, mely
                  világosan megmondá, mennyire szeretné kedvesét fölmenteni.</p>
               <p>A mit Benyovszky ezután Afanáziának mondott, azt ő maga szóról-szóra följegyzé
                  emlékiratában, azzal a körülményességgel, a melyben különben olyan fukar szokott
                  lenni. Szükségtelen volna még e szavakhoz valamit hozzákölteni.</p>
               <p>
                  <hi>»Emlékezni fog ön, drágám, miket beszéltem én el önnek
                     születésemről, s arról a rangról, melyet Európában elfoglaltam. Én legalább jól
                     emlékezem azokra a könnyekre, a miket ön akkor hullatott. Az a balsors, hogy
                     Kamcsatkába száműzettem, rég végit érte volna már önkénytes halálommal, s
                     megszabadított volna a zsarnokságtól, ha önt meg nem ismertem volna, ha az ön
                     szerelme az élethez nem kötött volna. - Én önért éltem, s ha ön a szívemben
                     olvashatna, bizonyos volnék önnek a szánalmáról és bocsánatáról; mert az ön
                     bírhatása éppen olyan szüksége lett az életemnek, mint maga a szabadság. Ez nem
                     az a szabadság, melyet az ön kegyes atyja nekem adott, nem: ez magában foglalja
                     rangomnak és birtokaimnak visszaszerzését. - Én azért kivántam önt bírni, hogy
                     jó szerencsém részesévé tegyem. Kamcsatkában ez a vágy be nem tölthető. Miféle
                     rangot oszthat meg egy száműzött a kedvesével? Az ön jó atyjának a kegye nagyon
                     rövid ideig tarthat. Jöhet a helyébe más kormányzó, a ki egy szavával
                     visszavonja az ő rendeleteit s engem visszataszíthat a szenvedés és gyalázat
                     állapotába, a melyből rövid időre ki lettem ragadva. - Gondolja ön meg,
                     kedvesem, minő fájdalom, minő kétségbeesés marczangolná szét az én keblemet, ha
                     önt is e szégyen és szenvedés részeséűl kellene látnom. - Mert azt tudja ön,
                     hogy minden orosz becstelennek tartja a száműzötteket. - Nézzen ön a szemembe,
                     Afanáziám, szerelmem! Kinek boldogsága végtelenűl drágább nekem a saját
                     magaménál! Ön engem kényszerített szándékaim kivallására; az ég tanúm, hogy
                     őszinte szív és szeretet vezeték azokat. Halogattam ön előtt e felfedezést, de
                     ne kétkedjék benne, hogy ezt tenni őszinte akaratom volt.«.</hi>
               </p>
               <p>Ezek saját feljegyezte szavai.</p>
               <p>A kik tudjuk, hogy nem regényt, hanem igaz történetet olvasunk, bízvást ítéletet
                  mondhatunk e szavak fölött.</p>
               <p>Nem volt ezekben igaz szerelem Afanázia iránt.</p>
               <p>A megelőző sorokban maga Benyovszky elmondja, hogy a míg Afanázia hosszas
                  aléltsága tartott, ő egy »tervet« főzött ki magában. Egy tervet a nagy veszély
                  elhárítására. A czél örökké az volt: a megszabadulás. E czélért fel kellett
                  áldozni még egy olyan nemes szívet is, mint ezé a ritka hűségű leánykáé volt. A
                  mellett érezte Benyovszky a szánalomnak a kötelességét is. Ha az ő szabadulási
                  terve sikerűl, akár él, akár halva marad Nilow úr, Afanáziának itt ezen
                  világrészben nincsen maradása többé. Neki ezt a kedves ártatlan teremtést
                  okvetlenűl magával kell vinnie. Ha nejévé nem teheti is, teheti leányává, húgává,
                  itten nem hagyhatja. Azoknak, a kik őt otthon szeretik, Afanáziát is kell
                  szeretniök, mert szabadságát neki köszönheti, az ő családjának a tagja fog ő lenni
                  akkor is, otthon is.</p>
               <p>Más kijárás ebből a veszélyes tömkelegből nem volt.</p>
               <p>Mikor aztán mindent elmondott a leánynak, akkor ez azt kérdezé tőle:</p>
               <p>- De hát miért titkoltad el mindezt én előlem? Hát nem tudtad, hogy én téged a
                  világ végéig is kész vagyok követni?</p>
               <p>Hogyan világosítá fel további czéljairól Afanáziát, hogy közlé vele aggodalmait?
                  az csak néhány szóval van följegyezve.</p>
               <p>Egy egész mennyország tárúlt föl előtte, tele angyalokkal, kiknek nevei:
                  »szerelem, - önfeláldozás, - bocsánat, - bíztatás, - reménység, - vigasztalás, -
                  hűség;« - s szabad volt magát ez angyalok khórusában elrejtenie.</p>
               <p>Bizony megvirradt, mire Afanáziának eszébe jutott a kiengesztelés nagy ünnepének
                  végét szakítani.</p>
               <p>- Anyám tudja, hogy idejöttem, tudja, hogy sokat sírtam, azt is tudja, hogy az te
                  miattad történt; - de az okát nem tudta meg tőlem. Ma jöjj oda, és gondolj ki
                  valamit, hogy miért sírtam én miattad olyan sokat? Ha te nem tanítasz meg rá, én
                  magamtól hazudni nem tudok.</p>
               <p>Benyovszky megigérte neki, hogy együtt fog vele felmenni a várba.</p>
               <p>Künn a ház előtt találta Benyovszky Chrustiewet és Kudrin Ivánt.</p>
               <p>Chrustiew, a mint Afanáziát Benyovszky karján kilépni látta a házból, odament
                  eléjük, s elébb térdig lehajtott fővel és kézcsókkal üdvözölte Afanáziát, aztán
                  átölelte Benyovszkyt, tréfásan dörmögve a fülébe:</p>
               <p>- Gratulálok neked a boldogúl eltöltött éjszakához.</p>
               <p>Benyovszky elég fenhangon válaszolt neki.</p>
               <p>- Bizony gratulálhatsz édes mindnyájunknak. El van árulva az egész
                  összeesküvésünk. Afanázia mindent megtudott.</p>
               <p>Erre a szóra Chrustiew, a ki erős, edzett férfi volt, egyszerre elkezdett
                  reszketni, hogy még a térdei is összeverődtek.</p>
               <p>- Ki volt az áruló? hörgé egyszerre berekedve.</p>
               <p>- Ez a jó pajtás itt a hátad mögött, mutatott Kudrinra Benyovszky.</p>
               <p>Erre meg aztán a düh futotta el Chrustiewet; torkon ragadta Kudrin Ivánt s levágta
                  a földre. - Nem kellett azt taszítani, esett az magától is, oda Benyovszky
                  lábaihoz, átkarolva a térdeit s irgalomért könyörögve.</p>
               <p>Chrustiew kirántotta a kését s neki ment Kudrinnak, hogy agyonszúrja. - Benyovszky
                  felfogta a karját.</p>
               <p>- Ne bántsd őt, bajtárs. Hisz akkor másodiknak engemet ölhetsz meg, én is
                  elmondtam az én arámnak mindent, s ha szigorúan veszed, a saját torkodat is
                  elvághatod, mert fogadni mernék, hogy te is elmondtad a te asszonyodnak, hogy mi
                  tervünk van a jövőre, s még legalább tizen mások tették ugyanezt, a kiknek a
                  szívük szakad, mikor innen meg kell válni.</p>
               <p>Chrustiew csak morgott, de nem mert tiltakozni.</p>
               <p>- Még most csak azoknak van elárulva a titkunk, a kik szeretnek bennünket, mondá
                  Benyovszky; s azok meg fogják azt őrizni jól. Kelj fel a lábaimtól Kudrin Iván.
                  Nagyot vétettél, de én még nagyobbat. Jegykendő helyett a szemfödeleinket adtuk
                  oda a menyasszonyainknak. Rajtuk áll, hogy azt az arczunkra terítsék. De ha
                  tégedet is úgy szeret a te kedvesed, mint engemet az enyém, akkor akár az
                  anyánkringatta bölcsőben, úgy alhatunk. Hanem többet a szeretőddel ne beszélj.
                  Afanázia majd tudtára adja, hogy a szabadulás napján őt is elvisszük magunkkal. És
                  aztán a te asszonyodat is Chrustiew. Jó lesz-e így?</p>
               <p>Ettől a szavától aztán egyszerre mind boldogok lettek, a kik egy percz előtt
                  kétségbe voltak esve. Olyan volt közöttük, mint az indus varázsló, a ki a
                  csörgő-kigyóval, meg a pápaszemes kigyóval játszik. Azoknak a mérge is gyilkos, de
                  százszorta öldöklőbb egy asszonyé, a ki szerelmében őrjöng.</p>
               <p>A mint a szánokat befogták, Benyovszky hazakisérte Afanáziát a várba. A jószívű
                  anya, Nilowné asszony már kész reggelire várta őket. Olyan gondos volt, hogy
                  addig, a míg a falatozásnak vége lett, nem zavarta meg azt kérdezősködéseivel;
                  csak azután, hogy a theás ibrik kiürűlt, vette elő Benyovszkyt.</p>
               <p>- Édes fiam, Sámuelovics Ágost, mit csinált ön a leányommal? Máskor mindig olyan
                  jó kedvű szokott lenni, tegnap óta folyvást sír.</p>
               <p>Erre Afanázia kifutott a szobából a benyilóba. Rosszúl esett a lelkének azt
                  hallgatni, hogy Benyovszky hazudik. Az ő oltárképe, a kinek minden szavában úgy
                  hitt, mint az imádságban! Nincs annál nagyobb kín, mint azt hallgatni, hogy a kit
                  imádunk, - hazudik.</p>
               <p>Benyovszky eleinte csak ötölt-hatolt, hogy így meg amúgy, egy kis koczódás volt
                  kettőjük között. (»Korán kezdik!«) Afanázia megfogadtatta vele, hogy nem mondja el
                  senkinek a szerelmes összezördülésnek az okát.</p>
               <p>- De nekem azt meg kell tudnom. Az nem lehet tréfa, a miért egy leány
                  menyasszonyfővel telesírja könnyekkel a vánkosát. Jöjj ide Fáni; engedd meg
                  Sámuelovics Ágostnak, hogy fedezze fel előttem a te kétségbeesésednek az okát.</p>
               <p>Afanázia engedelmesen mondá, hogy ő egészen a vőlegényére bízza, hogy mit mondjon
                  el. Maga is hallani akarja, hogy igazat mond-e?</p>
               <p>Már ezt a »kis« hazudságot úgy tanulta.</p>
               <p>- No hát elmondom, szólt Benyovszky könnyű kedélylyel, közben nevetett is egy
                  kicsit. (Afanázia erős szívdobogással leste, vajjon elhihető mesét fog-e
                  kitalálni? nem kapják-e rajta a hazudságon?) Hát valami jóakaróm (van nekem ilyen
                  sok) besúgta Afanáziának, hogy én nem vagyok görög hitű, s ennélfogva az
                  Oroszországban dívó törvények szerint, ő vele nem lehet megesküdnöm. (Afanázia
                  könnyebben lélekzett fel, ez nemis volt egészen hazugság.)</p>
               <p>- Az a besúgó bizonyosan Stefánow volt! vágott közbe Nilowné asszony.</p>
               <p>- Valószínű. Ő ugyan fogságban van, de czimboráival levelezhet. Afanázia e
                  felfedezésen megijedt s hozzám jött azzal a kéréssel, hogy ha csakugyan igaz az,
                  hogy pápista vagyok, csak nagy frissen térjek ki a hitemből s lépjek át az
                  orthodox vallásra. S ezt csak olyan könnyű szerrel kivánta tőlem, mintha arról
                  volna szó, hogy ne húzzak fel a lábamra ezentúl tengeri kutyabőr-csizmát, hanem
                  bagariát.</p>
               <p>Ez még Afanáziát is megnevetteté.</p>
               <p>- Hát én erre mit mondhattam volna egyebet, mint azt, hogy: »édes angyalom, nekem
                  minden vallás jó, s szerintem minden ember, a ki Istenfélő és jólcselekvő, a maga
                  hite szerint idvezülhet, még ha (uram bocsá!) lutheránus is. De már én azt a római
                  katholikus vallást, a melyben születtem, neveltettem, meg nem tagadom; mert nekem
                  a hitemet cserélni nem szokásom. Én is bizonyára idvezülni fogok, még ezen a
                  földön is, miután olyan mennyországgal rokon védszentem van, mint az én
                  Afanáziám.</p>
               <p>E szónál magához akarta vonni a leánykát, de az jól játszotta a durczást s
                  elrántotta tőle a kezét.</p>
               <p>- Hát csak nem hagyta enyelegve elütni a vallási kérdést, - komolyan exorczizálni
                  kezdett, hogy miért tagadok meg tőle olyan csekély áldozatot, a mi nekem semmibe
                  sem kerűl? Ekkor aztán én is a sarkamra álltam, hogy dehogy nem kerűl! én bizony a
                  százhatvannapi bőjtöt, a mire az orosz igazhitű kötelezve van, el nem vállalom, s
                  különösen a negyvennapi olajos babot be nem veszi a természetem. - Erre ő aztán
                  ákácziózuskodni kezdett, hogy ha ki nem térek, akkor az egybekelésünkből nem lesz
                  semmi. - Erre én is hirtelen szóval azt találtam felelni, hogy »hát akkor drága
                  kincsem, szépen meghalhatunk, a nélkül, hogy egymásnak szemére vethetnénk
                  valamit.« Erre ő aztán egyszerre hozzáfogott az egereket megitatni, olyan sírást
                  követett el, hogy a martyroknak a szíve is megesett volna rajta. Ma egy kissé
                  mégis kiengesztelődött, s nem fenyeget olyan nagyon a pokollal.</p>
               <p>Afanázia jól tudta játszani az engesztelékeny duzzogót.</p>
               <p>- Hát az én könnyeim csak egeret itatni valók?</p>
               <p>Hanem Nilowné asszonyság egészen komolyan vette az esetet, s üdvös leczkét tartott
                  a leányának.</p>
               <p>- De minek ártod te magad vallásos ügyekbe? Mit értesz te ahoz? Nem bízták azt
                  együgyű fehérszemélyekre. Én úgy tudom, hogy az ország törvényei szerint csak az
                  igazhitű férfinak nem szabad eretnek leányt, áttérés nélkül, feleségűl venni; de a
                  leány ahoz mehet, a ki veszi. Aztán kérdi is az archimandrita, mikor összeesket
                  benneteket, hogy mi vallása van Sámuelovics Ágostnak? Lefizeti a markába a
                  tizenkét imperiált, s úgy megáldja érte, mintha legjobb híve volna. Nekem e miatt
                  többet ne sírj. Verd ki a bolondságot a fejedből. Lehet az ember boldog a mellett,
                  hogy a férje más valláson van. Lám, én is titokban mindig az edinburgi imádságos
                  könyvemből imádkozom. E miatt az uraddal össze ne veszszél, mert ha ezen
                  belekötsz, s aztán jól megver, én hozzám hiába szaladsz, én pártodat nem
                  fogom.</p>
               <p>Benyovszky égre-földre esküdött, hogy ő ugyan soha a keze szelével sem fogja
                  meglegyinteni a szerelmesét.</p>
               <p>- No no! Nilow úr is éppen így esküdözött nekem, mikor jegyben járt velem.</p>
               <p>- Remélem, hogy meg is tartotta.</p>
               <p>- Nem mindennap. No most itt hagyom magát Afanáziával. Aztán a mennyországról, meg
                  a pokolról ne beszéljenek. - Hanem, ha majd hazakerűl, tanácsolom, hogy annak a
                  gonosz besugdosó Stefánownak valami jó flastromot rakjon a hátára.</p>
               <p>Benyovszky aztán egyedül maradt Afanáziával s nem beszéltek se pokolról, se
                  mennyországról, csak arról a szép világról, a melyben élni fognak majdan, ha
                  sikerűl a kiszabadulási tervük.</p>
               <p>Hazatérett aztán csakugyan felkereste Benyovszky Stefánowot. A szerencsétlen ember
                  a hagymáz válságos pontján volt. Benyovszky segített Medernek
                  spanyollégy-flastromot készíteni, azt rakták a hátára.</p>
               
            </div>
            <div type="chapter">
               <head>HUSZONNYOLCZADIK FEJEZET. „A SZERELEM SÖTÉT VEREM.”</head>
               <p>Azon időben, mely Benyovszkyt Kamcsatkában találta, nagyszerű város lehetett
                  Bolsereczk. A tartomány székhelye volt, kormányzati központtal, erősített vára,
                  ágyús sánczokkal védett világító tornya; a Bolsa-folyam kiszélesített medrében
                  egész kereskedelmi hajóraj számára való kikötője; nagy temploma, mely ezer embert
                  volt képes befogadni, telefestve hajótöréstől megszabadúlt hajósok fogadalmi
                  képeivel, és görög szentekkel; a város utczáin gazdag kereskedők házai egymással
                  sorakozva, a piaczon tanácsház; hivatalos épületek, nagyszerű raktárak
                  kereskedelmi árúk számára, mások a füstölt halnak, a pálinkás hordóknak, a
                  lisztnek, a czet-olajnak, a piacz közepén a bazár, melynek bolt-odúiban khinai
                  árúczikkeket csereberéltek vadász-zsákmányért, pénzbeváltók szobái, pogácsa és
                  kvasz italárulók sátrai, nagy volt a forgalmi zaj. - Ma már mind ebből nincsen
                  semmi. A várfalak bedűltek, a világító torony leroskadt, az öblöt betöltötte a
                  folyam kavicscsal; a kereskedők házsorai eltűntek, se raktár, se bazár nincsen
                  többé. - A kormány egy új várost építtetett a tengerpartra, s azt nevezte ki
                  Kamcsatka fővárosának, Petropawlowszk névvel, az egész élet odavándorolt
                  Bolsereczkből.</p>
               <p>(Ennek a Petropawlowszknak a történetéből is érdemes ide egy adatot feljegyeznünk.
                  Benyovszky idejében még ott puszta tér volt, azóta nagy emporium emelkedett az
                  öböl körűl s a térképen kettős karika mutatja, hogy az ott »főváros.« - Mikor a
                  híres keleti háborúban Anglia, Frankhon, Törökország és Sárdinia egyesűlt
                  haderejeikkel támadták meg az északi kolosszust, nagy tanakodásnak eredtek, hogy
                  micsoda porczikáját vágják le neki? Lengyelországot nem lehet, mert az a neutrális
                  hatalmaknak fog fájni. Végre megállapodtak abban, hogy levágják a medvének a
                  farkát, s elküldtek egy angol, meg egy franczia admirálist hatalmas hajóhaddal a
                  khinai tengerekre, hogy vegyék el Oroszországtól - Kamcsatkát. Ez ellen nem fog
                  Európa protestálni! A két admirál aztán hatalmas Armstrong ágyúival tönkre lövette
                  a petropawlowszki kikötő védelmére szolgáló vaságyúkat, és rozsdás mozsarakat s
                  partra szállítá a hódító csapatokat, melyek diadalérzettel rohantak a védműveitől
                  megfosztott városra. Ott azonban a kozákok olyan gorombán fogadták a támadó
                  franczia és angol csapatokat, hogy azok hanyatthomlok rohantak a dereglyéikhez
                  vissza, sőt egy eltévedt csapat a meredek sziklapárkányról ugrált le a tengerbe.
                  Az admirális urak aztán visszatértek, azzal a jelentéssel, hogy nem lehet a
                  medvének a farkát levágni, mert nincs neki.)</p>
               <p>Bolsereczkből most már csak a hajdani kozák város áll fenn, ugyanolyan állapotban,
                  a minőben százötven év előtt volt, a rendetlenűl elszórt házakat úgy eltakarja a
                  szibériai fűzfa-bozót, nyír és fenyő, hogy messziről csak a füst árulja el, hogy
                  ott város van, nem erdő. Benyovszky idejében is rossz hírben állt ez a városrész.
                  - Tisztességes ember nem igen látogatott el bele; s ha ottjárt, nem dicsekedett
                  vele odahaza. A kozákok szép neme nem volt szalonképesnek elismerve. Talán
                  titokban, lámpás nélkül annál többen látogatták a bozót közé rejtett házakat,
                  olyan előkelő urak is, a kikről az ember ilyesmit fel sem tenne.</p>
               <p>Ilyen úr volt a többek között Izmailoff is, a korlátnok unokaöcscse, aztán meg
                  Kuzneczow, a Benyovszky barátja, a gazdag szőrme-kereskedő. Mind a ketten egy
                  leányba voltak szerelmesek: a Kuznin szotnik húgába, a bogárszemű Katinkába.</p>
               <p>A szép Katinka nem volt kegyetlen szívű, meghallgatta mind a kettőt. Izmailoffnak
                  szép csengő szava volt, de Kuzneczownak még szebben csengők a rubelei.</p>
               <p>Egyikén azoknak a ködös hóolvadási napoknak, a melyek április elejével
                  beköszöntöttek, Izmailoff uram elbandukolt a kozák fertályba s rátalált lámpás
                  nélkül a Kuznin házára. Szokás szerint átvetette magát a kerítésen. A kozák nem
                  volt otthon, harácsot szedni járt, s így a kutyái sem voltak az udvarban, nem
                  ugathatták meg a lopva látogatót. A hajlék ajtaját bezárva találta, a szobában
                  azonban beszédet hallott, férfi és nő szavait. Felmászott a háztetőre, s bekémlelt
                  a kürtön keresztűl. Látnia nem lehetett a kandallóból feltóduló füst miatt, de
                  hallás után megismerheté a beszélőket. Kuzneczow beszélt a szép Katinkával.</p>
               <p>- Valami zörög odafenn a hiúban, mondá a férfi.</p>
               <p>- A jégmadarak szállnak meg a tetőn éjszakára, nyugtatá meg a leány.</p>
               <p>- Kimegyek. Közéjük lövök.</p>
               <p>- Ejnye! Még a madárra is féltékeny vagy?’</p>
               <p>- Mindenre én, a ki csak hozzád közelít. Azt gondolod, itt hagylak, ha
                  elmegyek?</p>
               <p>- Ugyan hová vinnél?</p>
               <p>- Európába, ott feleségűl veszlek.</p>
               <p>- Messze van az, nem találsz te oda soha.</p>
               <p>- De odatalálok, mert a Sámuelovics fogja az útat keresni.</p>
               <p>- Nem mehetek ám én férjhez, mert se mátkatálam, se kelengyém: szegény leány
                  vagyok.</p>
               <p>- Azt is mind ád neked a Sámuelovics, ha csak egy szót szólok neki, olyan becses
                  személy vagyok én előtte.</p>
               <p>A többit aztán nem hallhatá Izmailoff, olyan lassú suttogásba ment át. Csak egy
                  pár hangos csóknak a hangját vehette még ki, a mi igen érthető kommentár a
                  fejezethez.</p>
               <p>Majd megvette a hideg a háztetőn leskelődés alatt, a míg vetélytársa búcsút vett
                  és odább ment. Nem merte megtámadni, mert annál puska volt; hanem a mint ennek a
                  léptei elhangzottak a ropogó hóban, lecsúszott a háztetőről, berúgta az ajtót s
                  berontott az egyedül maradt leányhoz.</p>
               <p>- Hát te, világ virága! szökni készülsz ezzel az irhabőr-szedővel! Kelengye kell
                  neked úgy-e? Majd ád a Sámuelovics Ágost! Útra akarsz kelni Európába? Majd elvisz
                  a Samuelovics Ágost! No hát majd a lakodalmatokon én leszek a násznagy! A
                  vőlegényednek majd én szerzek útlevelet az ólombányákba; neked pedig megkötöm a
                  koszorúdat bogáncs-kóróból. A Samuelovics uramat meg majd megtanítom, hogyan kell
                  hajótörést szenvedni száraz földön? Megálljatok!</p>
               <p>Azzal elrohant, pogányúl káromkodva.</p>
               <p>Katinka úgy meg volt rémülve, hogy senkinek sem mert szólni erről az esetről.</p>
               <p>Izmailoff azonban nem futhatott ezzel a hírrel egyenesen a korlátnok
                  nagybátyjához, mert attól majd kikapott volna a szép kozák leánynyal való
                  ismeretségért, bizonyosan elkergették volna Bolsereczkből, hanem más útat-módot
                  keresett vetélytársa megrontására.</p>
               <p>Mint már Stefánow Hyppolit Pánow előtt elárulá, voltak ők valami tizen, külön
                  pártot támasztó összeesküvők, azok közé tartozott Boscarew és Zablikow; Izmailoff
                  is hozzájuk szított. Ezeknek a tervük volt a jégolvadás alkalmával egy dereglyére
                  felkapni s kiki a maga kiszemelt kedvesét elragadva, azokkal a Kurili-szigetekre
                  menekülni. Stefánownak volt igérve Afanázia, Izmailoffnak Katinka. Ez nem lehetett
                  első ilyenféle kaland Kamcsatkában, mint Benyovszky későbbi emlékirataiból meg
                  fogjuk tudni; azok a szigetek már akkor is egész telepeket képeztek ilyen
                  odaszökdösött kalandorokból, kik ott saját főnökeik alatt a maguk kényére éltek, s
                  fittyet hánytak az egész orosz hatalomnak.</p>
               <p>Izmailoff sietett a két czimboráját, Boscarewet és Zablikowot felkeresni. Első
                  dühében, a mit szerelemféltése szított, arra ösztönözte őket, hogy jöjjenek vele
                  azonnal a korlátnokhoz, Benyovszky fondorlatát feljelenteni.</p>
               <p>- Azt nem tesszük, mondá Boscarew, mert akkor Sámuelovicscsal együtt számos jó
                  pajtásunkat tennők szerencsétlenné, a kik egyikünknek sem vétettek.</p>
               <p>- Azonkívül is, tevé hozzá Zablikow, mi még most sokkal kevesebbet tudunk,
                  minthogy valami bizonyossal tudnók elvádolni Sámuelovicsot. Mikor jelentkeztünk
                  nála, óvatos volt a róka, azt mondta, egyelőre nem vesz föl; de tartsuk magunkat a
                  közelben. Mi aztán összebarátkoztunk Stefánowval, attól csak annyit tudtunk meg,
                  hogy Sámuelovics valamit tervez, a minek Kamcsatkából megszökés lesz a vége. De
                  hogy merre és mi módon? azt még ő sem tudta. Ekkor Sámuelovics nagy hirtelen
                  elfogatta Stefánowot, s azt most az alatt az ürügy alatt, hogy beteg, bezárva
                  tartja. Hogy mit főztek ki azóta? nem lehet megtudni.</p>
               <p>- Járjatok utána. Beszéljetek valakivel az összeesküvők közűl, a ki be van
                  avatva.</p>
               <p>A két czimbora Izmailoffval együtt ekkor elment Báturinhoz, s azt iparkodott
                  körülvenni, hogy szép szerével kitudja tőle a szökési tervet.</p>
               <p>Báturin kitudott bújni a kérdezősködéseik alól, itatni kezdték, akkor úgy tette
                  magát, mintha részeg volna, ledűlt az asztal alá.</p>
               <p>- Ejh! ettől semmit sem tudunk meg, súgá Boscarew a társának, mert ez
                  Sámuelovicsnak hű kutyája; keressünk más szajkót, a ki beszél.</p>
               <p>Azzal otthagyták az asztal alatt.</p>
               <p>Báturin azonban nem volt részeg, a mint ez a három czinkos eltávozott,
                  feltápászkodék és sietve felkeresé Chrustiewet, közölve vele az aggodalmát, hogy
                  ez a három ficzkó nem jóban töri a fejét.</p>
               <p>Erre Chrustiew, Báturin és Pánow együtt Benyovszkyhoz mentek, a rejtélyes dolgot
                  feljelenteni.</p>
               <p>- Itt megint valami asszonyféle támasztja a bajt. Van-e Izmailoffnak valami
                  kedvese Bolsereczkben.</p>
               <p>- Van, jól ismerem, mondá Chrustiew, a Kuznin kozák húga, a »szemők« Katinka. Így
                  híják a nagy bagoly-szemeiért.</p>
               <p>- S vajjon közülünk valakinek nem világítanak a sötétben ugyanezek a
                  bagolyszemek?</p>
               <p>- De igen. Kuzneczow jár utána, el is venné, ha a leánynak kelengyéje volna.</p>
               <p>- Akkor már tudom, honnan támad ez a szél? Kuzneczow beszélt valamit a leánynak, s
                  a leány elmondta Izmailoffnak.</p>
               <p>- És Izmailoff elmondta azóta nagybátyjának a korlátnoknak.</p>
               <p>- Eredj rögtön a leányhoz, és mondd meg neki az én nevemben, hogy én rögtön adok
                  neki ezer rubelt kelengyére, ha Kuzneczownak kezet ád, az őt el fogja vinni
                  Ochoczkba, s ott megesküszik vele, s ottmaradnak. Itt nem engedné meg neki az
                  előkelő társaság, hogy egy kozák leányt vegyen nőűl. Én magam az alatt felmegyek a
                  korlátnokhoz, s kipuhatolom nála, hogy fecsegett-e előtte Izmailoff valamit a
                  terveinkről.</p>
               <p>- Csak nem ment el az eszed? Hogy a medve barlangjába belépj. Hiszen ha megtörtént
                  az árulás, rögtön letartóztatnak.</p>
               <p>- Te csak a magad dolga után láss, engemet ne félts. Még nincs megöntve az a
                  golyó, mely engemet megöl. - Értesítsd az itelmen czimbora által Csurint is a
                  hajón, és Kuzneczowot. - Most ketten kétfelé.</p>
               <p>Chrustiew sietett a kozák negyedbe, Kuznin Katinkához, Benyovszky pedig fel a
                  várba. Útközben betért Nilowékhoz, a kiket nagy szomorúságban talált. Nilow úr
                  kegyetlen bélgörcsökben nyavalygott, úgy látszik ez helyi betegség Kamcsatkában;
                  Benyovszky mindig magával hordta annak az ellenszerét, a mit Meder készített a
                  számára: az aloës festvényt, abból adott be egy pohár pálinkában Nilow úrnak egy
                  adagot, a mitől az rögtön jobban érezte magát, köszönte szépen az orvosi segélyt,
                  s kért még egy adagot abból a jó gyógyszerből. Ezeket megvigasztalva, sietett le a
                  korlátnok hivatalába.</p>
               <p>A főurat otthon találta, s a mint az arczára tekintett, egyszerre észrevette azon
                  azt a baljóslatú feszességet, melynek az okára könnyű volt rátalálni. Ugy tett,
                  mintha nem sejtene semmit. A messzelátó tervek te- s tú-barátokká tették őket,
                  használta a bizalmaskodást.</p>
               <p>- Éppen most jöttem a kormányzóéktól, szegény apósom nagy kólikában szenvedett.
                  Rögtön adtam be neki az aloës tinkturámból, attól megkönnyebbűlt azonnal.</p>
               <p>- Nagy bizalommal kell hozzád lenni az öregnek, mondá a korlátnok, hogy bevette a
                  kezedből az orvosságot.</p>
               <p>- Te talán nem vennéd be tőlem a mediczinát?</p>
               <p>- Bizony bajosan.</p>
               <p>- Remélem, hogy csak az orvosi tudományomban kételkedel, de nem a
                  becsületességemben?</p>
               <p>- Oh nem! Nagyon jól tudom, hogy te még az ellenségeddel sem tudnál mérget
                  itatni.</p>
               <p>Azt a »nagyon jól tudom« szót erősen megnyomta a főúr; mintha sejtetné, hogy a
                  Stefánowval történt dolog nem titok előtte.</p>
               <p>Benyovszky azt felelte rá, hogy »azokkal, a kiknek annyi hálával tartozom,
                  bizonyára csak jót akarhatok.«</p>
               <p>- Magam is azt remélem. De mégis szeretném megtudni tőled, hogy mi ismeretséged
                  van neked azzal a Kuzneczowval?</p>
               <p>- A Kuzneczowval? Az egy igen jó hitelű szabad kereskedő, a ki a kormányzónál nagy
                  grácziában áll. Ő kisérte a kegyelmes urat az egész kamcsatkai körútjában.</p>
               <p>- Azonban mikor az a katonákkal való összekoczódás volt a száműzöttek telepén,
                  Kuzneczowot a te házadból látták kilépni s a pajtásaid közé elegyedni - még pedig
                  puskával a kezében.</p>
               <p>- Hát akkor éppen én rendeltem oda Kuzneczowot, megtudva, hogy ő Csurin kapitány
                  hajóján Ochoczkba készűl, hogy vásároljon be ott a lopatkai földmíves telepünk
                  számára hatszáz csetwert khinai vetőmag-árpát; azért hozott magával puskát, mert
                  nagy pénzösszeget kellett magával vinnie.</p>
               <p>Ekkor a főúr az ajtó elé állva s azt a hátával betámasztva így szólt
                  Benyovszkyhoz.</p>
               <p>- Azt mondják pedig, hogy ugyanazon a hajón te is el akarsz szökni Kamcsatkából,
                  valamennyi száműzött társaddal együtt.</p>
               <p>Más rendes ember az ilyen szóra halálsápadt lett volna, Benyovszky nagyot nevetett
                  rá.</p>
               <p>- Ezt Izmailoff unokaöcséd beszélte neked, úgy-e?</p>
               <p>- Igenis, Izmailoff beszélte. És hivatkozott Boscarew és Zablikow tanúkra.</p>
               <p>- No hát majd én elmondom neked az egész szökési tervet, úgy a hogy valósággal
                  kovácsolva van. Ismered a kozáknegyedből a szép Kuznin Katinkát? No hogyne
                  ismernéd? azt a bagoly-szeműt? Ehez járogat a te kedves unokaöcséd, Izmailoff.</p>
               <p>- No az szép dolog volna!</p>
               <p>- Azt természetesen nem remélheti az öcséd, hogy te bele fogsz egyezni, hogy ilyen
                  aljas sorsból való leányt nőűl vegyen; annálfogva összebeszélt Boscarewvel,
                  Zablikowval és Stefánowval, hogy a mint a jég felolvad, a folyó felszabadul,
                  elragadják a szép Katinkát Izmailoff számára, Afanáziát pedig Stefánownak, s aztán
                  a prédájukkal elmenekülnek a Kurili-szigetekre, s beállnak az ottani szabad
                  vadászok társaságába. Én a magam Afanáziáját megvédtem e gyalázatos terv ellen, az
                  által, hogy Stefánowot elfogattam: ő kivallott mindent. Nem akartam zajt ütni a
                  dologból. Csupán a »te« irántad való tekintetből. Megakartalak a szégyentől
                  kímélni. Ezért rávettem Kuzneczowot, hogy vegye feleségűl a Kuznin Katinkát s
                  költözzék el vele Ochoczkba. Én igértem a leánynak ezer rubelt kelengyéűl, ha
                  Kuzneczowhoz nőül megy. Ime ez a nagy szökési terv, annak a vezére a te öcséd, a
                  ki most elvesztene engem egy kanál vízben, a miért a szeretőjétől megfosztottam. A
                  te családod becsületeért tettem.</p>
               <p>Most már a korlátnok arcza lett sápadt a dühtől.</p>
               <p>- Ha én erről meggyőződhetném!</p>
               <p>- Nem kivánom, hogy nekem higyj, de ám hivasd ide az érdekelt feleket. Ott van a
                  hajóján Csurin, Kuzneczow, s otthon található a Kuznin húga is. Beszélj velük,
                  elmondják a dolgot.</p>
               <p>- No ha ez igaz, a mit elbeszéltél, fényes elégtételt fogok neked szolgáltatni!
                  mondá a korlátnok. Rögtön hivatom a kapitányt, meg azt a leányt. Addig kérlek,
                  légy szíves átsétálni a harmadik szobába s elvárni a végét. Nem azért, mintha
                  attól tartanék, hogy kiszalasztalak a kezem közűl, ha beletörik a késed, hanem
                  hogy közelben légy, a mikor igazságot szolgáltatok. Ott találod a szobában az
                  öcsémet, Izmailoffot éppen. Üljetek le sakkozni. Ne játszál vele nagy pénzben,
                  mert az én erszényem bánja, ha veszt.</p>
               <p>Ez a nyájas marasztalás hasonlított a letartóztatáshoz.</p>
               <p>Benyovszky átment a harmadik szobába s ott találta Izmailoffot.</p>
               <p>Benyovszkynál nem volt semmi fegyver, Izmailoff pedig el volt látva karddal és
                  pisztolyokkal. - Mikor Benyovszkyt meglátta, azzal a kérkedő dölyffel fogadta,
                  mely a biztos diadalt jelzi.</p>
               <p>- Nagybátyád itt marasztott ebéden, mondá Benyovszky, s addig rámbízta, hogy
                  sakkozzam veled. Ha nincs ellenedre.</p>
               <p>- Sőt igen szívesen, veled Sámuelovics Ágost »ma« akármilyen nagy bőrben!</p>
               <p>- Elég lesz egy pár bunda-keztyűben is.</p>
               <p>Azzal leültek egymással szemben, felállították a sakkfigurákat s elkezdtek
                  játszani.</p>
               <p>A sakkjáték alatt lehet az embernek mindenfelé figyelni. Hallható volt, hogy
                  vágtatnak tova s hogy érkeznek vissza a csörgős szánok. Az egyiknek a
                  megérkezténél a vártán álló hat kozák egyszerre hangoztatja a tisztelgő szókat: -
                  (most a kapitány jött!) a második szán megérkeztére pajkos beszéd hangzik a
                  kozákok közt, (ez a bagolyszemű Katinka üdvözlése.)</p>
               <p>Benyovszkynak csakugyan másfelé volt a figyelme. A két bezárt ajtón keresztűl is
                  áthatott egy-egy hangosabban kiejtett szó, a miből sejteni lehetett az értekezés
                  tartalmát. Szórakozottan játszott. Ellenfele sok előnyt vívott ki vele szemben.
                  Izmailoff a játék vége felé már minden tisztjét elszedte; Benyovszkynak nem volt
                  csak három parasztja, míg ellenfelének tornya és ugrója is volt.</p>
               <p>- Ezt a játszmát elvesztetted szépen, Sámuelovics Ágost, mondá gúnyos kérkedéssel
                  Izmailoff.</p>
               <p>- Meg lehet ezt még nyerni három paraszttal.</p>
               <p>- Szeretném azt látni!</p>
               <p>Benyovszky aztán megmutatta neki, hogy mit tud. Két húzás után »királynét
                  csinált.«</p>
               <p>Az ajtók egymásután nyikorogtak, a belső ajtó előtt két puska-agy zörrenése
                  hangzott.</p>
               <p>- Most jön az én mesterhúzásom, Sámuelovics Ágost, mondá Izmailoff hetvenkedőn. A
                  mitől egyszerre sakkmatt vagy!</p>
               <p>Az ajtó felnyílt, belépett rajta a korlátnok; a háta mögött állt két kozák,
                  puskával.</p>
               <p>A korlátnok azonban nem Benyovszky felé lépett, hanem Izmailoffra mutatott.</p>
               <p>- Fogjátok meg ezt a ficzkót! vigyétek ki rögtön a szánkójába, meg nem álltok vele
                  Verchney-Osztrogig. És te semmirekellő gézengúz, ha még egyszer Bolsereczkben
                  megmered mutatni a pofádat, hát majd adok én neked »bagolyszemű kozák leányt,«
                  hogy lesz rajta mit czepelni a két lábadnak! Takarodj előlem.</p>
               <p>Izmailoff csak elmeredt az ámulattól.</p>
               <p>S Benyovszky olyan malicziózus volt, hogy ezt mondá neki:</p>
               <p>- No hát Izmailoff barátom, úgy-e hogy meg lehet három paraszttal is nyerni a
                  játszmát?</p>
               <p>A kozákok kihúzták-vonták a szobából Izmailoffot, a kinek megállt az esze e nem
                  várt fordulaton.</p>
               <p>A korlátnok pedig egész szivélyességgel lépett oda Benyovszkyhoz, mind a két kezét
                  szorításra nyújtva eléje.</p>
               <p>- Megbocsáss drága barátom, hogy kétkedni tudtam a becsületességedben. Te valóban
                  az én családi becsületemet mentéd meg soha le nem mosható szégyenfolttól. Engedd
                  meg kérlek, hogy azt az ezer rubelt, a mit te adtál kelengyéűl ennek a kozák
                  fehércselédnek, megtéríthessem neked.</p>
               <p>- Semmi esetre sem fogadom el. Én ezt az egész dolgot titokban tettem, a te
                  irántad való barátságból és becsülésből. Ha mások ki nem fecsegik, soha sem jut
                  tudomásodra. Most már megtudtad, s ha bír előtted a barátságom valami értékkel,
                  akkor nem fogod azt nekem visszafizetni.</p>
               <p>A korlátnok keblére zárta a nemeslelkű jó barátot, esküdve, hogy soha sem fog
                  lelkében helyet adni semmi gonosz gyanakodásnak ellene, s mint eddig, úgy ezutánra
                  is a leghívebb barátjának és előmozdítójának fogja őt tartani.</p>
               <p>A jó Izmailoffot pedig már vitték a kutyák a hepe-hupás szánúton a hegyek felé,
                  még csak búcsút sem vehetett senkitől.....</p>
               <p>. . . . . . . . . . . . . . . . . . . . . . . . . . . . . . . . . . . . . . . . .
                  . . . . . . . . . . . . . . . . . .</p>
               <p>De itt maradt még: Boscarew és Zablikow!</p>
               
            </div>
            <div type="chapter">
               <head>HUSZONKILENCZEDIK FEJEZET. BOSCAREW ÉS ZABLIKOW.</head>
               <p>Benyovszky tudta jól, hogy ennek a sakkjátéknak még nincs vége. Izmailoffnak is
                  van még két parasztja: Boscarew és Zablikow. Azokat a vérig bosszantott szerelmes
                  újra mozgásba fogja hozni, a mint Verchney-Osztrogba megérkezik. A kisérő kozákok
                  elhozzák a levelét a két czimborának s azok folytatni fogják az áskálódást.</p>
               <p>Úgy látszik azonban, hogy Izmailoff még addig sem halogatá a megtorlást, a míg
                  Verchney-Osztrogba megérkezik, hanem még valami közbeeső állomásról írt levelet az
                  ittmaradt pajtásának; mert már három nappal később tudata Báturin, hogy Boscarew
                  és Zablikow levelet írtak Stefánowhoz, s annak a kézbesítését egy itelmen nőre
                  bízták.</p>
               <p>Az összeesküvőknek jól szervezett titkos rendőrségük lehetett, mindent megtudtak
                  jókor. Izmailoff czimboráira felügyelt Báturin, Stefánowra a rokona Pánow, a
                  kormányzó körűl történtekről értesíté Benyovszkyt Afanázia.</p>
               <p>Stefánow még mindig betegen feküdt. Ezt az erőteljes, vérgazdag termetet úgy le
                  tudta törni a hagymáz, melyet féktelen szenvedélye idézett elő, hogy napokon át
                  magánkívül volt és félrebeszélt. Egész teste tele volt már a hólyaghúzó flastrom
                  szítta sebekkel. Mikor a válságon átesett, s a baja jobbra fordúlt, akkor meg
                  olyan erőtlen lett, hogy a kit forró lázában három férfi is alig bírt lefogni,
                  most a kanalat sem bírta maga a szájához vinni. Lelkileg is egészen meg volt
                  törve. Minden látogatást könnyekkel köszönt meg. Egy pohár vízért örök hálára
                  kötelezte magát. - Ilyen állapotban találta őt a két czinkostárs által hozzáírt
                  levél.</p>
               <p>Mikor azt elolvasta a kórágyon fekvő, elkezdte a haját tépni két marokkal, a mi
                  anélkül is hullófélben volt a kiállt forró láztól s a közben ordítozott
                  kétségbeesetten.</p>
               <p>- Jaj nekem! jaj mindnyájatoknak! Üss agyon Pánow! Én vagyok az oka a
                  romlástoknak! Átkozott a nevem! Öljetek meg.</p>
               <p>S azzal elkezdte a fejét a falba verni.</p>
               <p>Pánow azt hitte, hogy megint kitört rajta a delirium, s elkezdett vele ölre kapni:
                  ekkor aztán keserves zokogásra fakadt a beteg, s azt nyögé, hogy »olvasd el ezt a
                  levelet.«</p>
               <p>Pánow maga is majd hogy nyavalyatörötté nem lett, a mint a levelet elolvasta. Az a
                  két ficzkó nem kevesebbet ajánlgatott Stefánownak, minthogy őt erőszakkal
                  kiszabadítják a börtönéből, Benyovszkyt pedig orozva legyilkolják: csak azt
                  kérdezik tőle, hogy helyesli-e ezt, és hogy az éj melyik órájában hajtsák
                  végre?</p>
               <p>- Ölessétek meg ezt a két embert, Pánow! hörgé a beteg. Én nyomorúlt minden
                  titkunkat elmondtam nekik. Ha elárulják, el vagytok veszve mind. Gyilkoljátok le
                  őket hamar! Én magam majd fel tudom akasztani magamat.</p>
               <p>- No csak légy csendesen és ne kapálózz! mondá Pánow. Majd ide hívom a vezért, ő
                  megmondja, mit tegyünk.</p>
               <p>Benyovszky és a tanácstagok ott voltak a pitvarban: csak be kellett őket
                  szólítani.</p>
               <p>Benyovszky felolvasá előttük a két czimbora levelét (melyet emlékiratai
                  szószerinti szövegében közölnek) az egész társaság folyton növekedő nyugtalansága
                  mellett. Mikor vége volt, Szibaew felordított:</p>
               <p>- Rögtön le kell gyilkolni a két gazembert!</p>
               <p>S Báturin és Kudrin Iván készek voltak azonnal vele menni, hogy az orgyilkosokat
                  felkeressék.</p>
               <p>- Meg kell őket ölni! dörmögé maga Pánow is.</p>
               <p>- Meg! meg! rebegé kiszáradt ajkaival Stefánow, erőtlen karját lankadtan ejtve le
                  maga mellett. Azután engemet.</p>
               <p>- Csendesen, barátim. Ne járjon előbb a kezünk, mint az eszünk; mondá Benyovszky.
                  Ki nyulna mindjárt a késhez? Ha ezt a két embert ma megöljük, megerősítjük a
                  korlátnok gyanúját ellenünk, a ki Izmailofftól tudja, hogy ez a kettő veszedelmes
                  titkainkat bírja. De nekünk is jobb két ilyen bátor fiatal tengerészt magunknak
                  megnyerni, mint elemészteni. Írjon nekik választ Stefánow. Világosítsa fel őket,
                  hogy tévednek. Én nem vagyok az ő ellensége. Képes vagy-e levelet írni
                  Stefánow?</p>
               <p>Erre a kérdésre elkezdtek a beteg szemei ragyogni, sápadt arczán két kerek folt
                  gyulladt ki, lesoványult ajkai mosolyogtak.</p>
               <p>- Mindent tudok, a mit te akarsz! Adjatok tollat, papirost. Diktáld, mit
                  írjak.</p>
               <p>Odatoltak eléje egy ülőkét íróasztalúl, a keze reszketett, a mint a tollat
                  vezette; de a mint a név aláírására került a sor, összeszedte a lelki erejét s
                  szép erőteljes vonásokkal írta oda a Stefánow Hyppolitot, hogy rá ismerjenek. A
                  reszketős betűkről megtudhatták, hogy valóban beteg. E levélben megvallja
                  czimboráinak, hogy Benyovszky ellen oktalanúl izgatta fel őket. Ő neki köszönheti,
                  hogy lázadásáért kegyelmet kapott: betegségében ő volt a leghívebb ápolója, s az
                  egész száműzött társaságnak ő megváltó vezére. Azért kéri őket, hogy semmit el ne
                  kövessenek a megrontására, sőt inkább jöjjenek ide ő hozzá, a napnak bármely
                  órájában. Szabadon jöhetnek hozzá, senki sem tartja őt fogva, csak a betegség. S
                  ha meg fognak ismerkedni Sámuelovicscsal, áldani fogják érte a sorsukat.</p>
               <p>Mikor a levelet megírta Stefánow, aléltan rogyott vissza a fekhelyére.</p>
               <p>Az iratot aztán elküldték a levélhozó itelmen asszony által a két czimborának.</p>
               <p>Éjjel tizenegy órakor bekopogtatott Pánow Benyovszky ablakán ezzel a szóval: »itt
                  vannak az embereink!«</p>
               <p>Benyovszky még csak egy fegyvert sem vett magához; átsietett Stefánow lakába.</p>
               <p>Két ember helyett talált ott nyolczat. Mind fegyverbe öltözve.</p>
               <p>A beteg Stefánow felemelkedett az ágyából s a kezét nyújtá Benyovszky felé, s
                  mikor az odalépett hozzá, megragadta a kezét mind két kezével s elhalmozta azt
                  csókjaival. Majd elmondá őszintén mind azokat a vétkeit, a miket vezére ellen
                  elkövetett, s a mikért az neki annyiszor megbocsátott, végűl arra kérve őt, hogy a
                  mint ő neki megtudott bocsátani annyiszor; vegye kegyelmébe ezeket az ő többi
                  megtért ellenségeit is.</p>
               <p>Erre a szóra két férfi előlépett a többiek közűl megmondva a neveiket: »Boscarew,«
                  - »Zablikow.«</p>
               <p>- Ez órától fogva híveid. Tevé hozzá Stefánow. Bízhatol a hűségükben.</p>
               <p>- Miért jöttetek? kérdé tőlük Benyovszky.</p>
               <p>- Azért, hogy felavatkozzunk a szövetségbe.</p>
               <p>- Készek vagytok-e a társaságunkba lépni, a nélkül hogy a terveinket
                  ismernétek?</p>
               <p>- Ismerjük jól a terveiteket. Éppen azért akarunk hozzátok csatlakozni. Mind a
                  nyolczan. Jót állunk egymásért. Erős meggondolás után határoztuk el, hogy
                  vezérünkké fogadjunk. Esküdtess fel bennünket az alkotmányra.</p>
               <p>- Jöjjetek vissza majd reggel három órakor.</p>
               <p>- Nem! Mi nem megyünk innen el többet. Itt akarunk maradni veletek. S a városba be
                  nem megyünk, ha csak nem hivatnak.</p>
               <p>- És ha hivatni fognak?</p>
               <p>- Akkor tudni fogjuk, hogy mi a dolgunk. Légy felőlünk nyugodt.</p>
               <p>Mind a nyolcz fel lett esketve még abban az órában.</p>
               <p>Ugyan legfőbb ideje volt, hogy Benyovszkynak ez a szerencsés fogás sikerüljön: a
                  katasztrófa csak egy hajszálon függött a feje fölött.</p>
               <p>Másnap reggel fellátogatott a kormányzóhoz. Nilow urat igen fanyalgó kedvében
                  találta. Kérdést tett hozzá, hogy mi baja?</p>
               <p>Erre aztán félig bizalmasan mondá Nilow úr:</p>
               <p>- Ugyan már képzeld el, mit mesélget nekem ez a korlátnok? Ez a félbolond azt
                  állítja, hogy te itt valami összeesküvést koholtál én ellenem: el akarsz foglalni
                  egy hajót s a társaiddal együtt elszökni Európába.</p>
               <p>Benyovszky nagyot nevetett.</p>
               <p>- No úgy-e furcsa? Még azt is állította, hogy Afanázia is benne van a komplotban,
                  ő is egy követ fúj veletek. Itt előttem mondta a szemébe. Afanázia aztán ki akarta
                  kaparni a szemeit; én pedig kikergettem a szobámból. A csacsogó penguin!</p>
               <p>Benyovszky erre aztán nagy tréfásan elbeszélte Nilow úrnak az egész szerelmes
                  czivódást, a mi Izmailoff és Kuzneczow között támadt a szép Kuznin Katinka miatt:
                  azért van ez a nagy harag, meg ez az összeesküvési mende-monda.</p>
               <p>Ez a történet nagyon derűlt hangulatba hozta a kormányzót.</p>
               <p>- Tudtam, hogy valami szerelmes história lappang a zsák fenekén! De hát vak ez a
                  korlátnok, hogy át nem lát a szitán. Rögtön híjátok ide, hadd figurázzuk ki érdeme
                  szerint.</p>
               <p>A hivatott korlátnok nem sokára betoppant. Nagyon visszahőkölt, mikor megpillantá
                  Nilow urat és Benyovszkyt egymás mellett ülve s vígan nevetgélve. Benyovszky
                  rögtön hozzáfogott a feltréfáláshoz.</p>
               <p>- No hát, kegyelmes uram, szabad gratulálnom? - Mihez? - A násznagysághoz. - Úgy
                  hallom, hogy már beleegyeztél, hogy Izmailoff öcséd elvegye a szép bagolyszemű
                  Katinkát? Igazán derék menyet választottál. Milyen szép lesz, ha majd vasárnap
                  együtt megy veletek a templomba a kozák menyecske, piros csizmájában, bő
                  bugyogójában, s odatérdepel az édes anyád mellé.</p>
               <p>A kormányzó rettentőket nevetett ezen a csufondárkodáson. A korlátnok olyan sárga
                  lett a méregtől, mint a kobak.</p>
               <p>- Soh’ se tessék tréfálózni az úrnak! dadogá haragjában. S kikérek mindenféle
                  komázást! Nem húztunk együtt hajókötelet! Igen is szemébe mondom az úrnak, -
                  kendnek! - Sámuelovics Ágost; hogy kend csak egy riha száműzött! A ki
                  összeesküvést forral és meg akarja buktatni a kormányt. Sajnálom, hogy eddig is
                  olyan irgalmasan bántam kenddel! Nem kellett volna korpa közé keverednem! De most
                  jó helyre kerűlt kend, aszondom! Majd mindjárt előadom én a kormányzó úrnak a
                  magam bizonyítványait, a mik után fogadom, hogy vason viszik kendet egyenesen a
                  börtönbe!</p>
               <p>- Hahaha! És ezt mind álmodtad czimborám.</p>
               <p>- Vissza a czimbora szóval! Én az ön korlátnokja vagyok! Előttem állva
                  beszéljen!</p>
               <p>- No hát álljunk szembe; hát mi bizonyítéka van én ellenem a méltóságos korlátnok
                  úrnak?</p>
               <p>- Legelőször is itt van az Izmailoff levele Verchney-Osztrogból.</p>
               <p>- Azon halat süthet az úr! Nekem semmi közöm a kozák panka szeretőjének a
                  dolgához. Ha az úrnak tetszik összeboronálni az édes kedves öcscse urát a »szemők«
                  Katával: az izlés dolga.</p>
               <p>- Izmailoff nem a kozák leányról beszél ebben, hanem két férfiról, Boscarewről és
                  Zablikowról.</p>
               <p>- Hát azokhoz megint hogy jutok?</p>
               <p>- Ezek fogják a kend fejére ráolvasni, hogy micsoda drága madár! Tudják az egész
                  összeesküvés tervét apróra. Csak őket kell elővenni. Ezt írja az Izmailoff.</p>
               <p>Erre Nilow úr közbeszólt.</p>
               <p>- Nos? Ismered te ezt a két embert?</p>
               <p>- Rövid találkozásból. Egyszer odajöttek hozzám felajánlani magukat, hogy vegyem
                  fel őket a lopatkai telepembe. Én azt feleltem nekik, megtudva, hogy hajósok, hogy
                  nekem kapásokra van szükségem, nem tengerészekre, s azzal odább hagytam őket
                  menni. Annyit tudok felőlük, hogy Stefánownak igen hű czimborái; a ki pedig én
                  nekem tudvalevő okból nagy ellenségem: éppen ez órában láttam mind a kettőt a
                  beteg Stefánow látogatására menni. Bizonyosan ott lesznek most is. Ha a kegyelmes
                  úr értük küld, azonnal megjelenhetnek, s vallatóra foghatók. Én előre is
                  kinyilatkoztatom, hogy ha ez a két ember ellenem terhelő vallomást fog tenni, én
                  magam fogom a halál-ítéletemet megírni.</p>
               <p>- Ide hivatom őket mindjárt! pattogott a korlátnok, kikiáltva az ajtón az őrt álló
                  kozáknak. Két legény menjen Stefánow lakába, hozza ide szánkón Boscarewet és
                  Zablikowot. - Tüstént itt lesznek.</p>
               <p>Benyovszky aztán a várakozási időt azzal töltötte ki, hogy gúnyoros alázatossággal
                  terjeszté a korlátnok elé: vajjon miféle kivégzés nemét válaszsza ki a maga
                  számára, ha a tanúvallomások után csakugyan kénytelen lesz maga magát halálra
                  ítélni.</p>
               <p>»Kivánja e nagyméltóságod, hogy szegekkel kivert hordóban hengeregtessem halálra,
                  mint egykor Regulus.«</p>
               <p>»Megelégszik vele nagyméltóságod, ha mint Szolimán szultán az áruló vezérét,
                  mozsárban töretem össze magamat.«</p>
               <p>»Ha rám lenne bízva, azt választanám, a mit De Blois herczeg, hogy egy hordó
                  malváziaiba fojtassam bele.«</p>
               <p>»De leghíresebb lenne, ha úgy végeznének ki, miként hajdan a lázadó vezért Dózsa
                  Györgyöt, tüzes vas-trónusban megsütve, s a kiéheztetett czinkos társak által
                  fölfalatva.«</p>
               <p>A kormányzó minden indítványnál akkorákat kaczagott, hogy a hasát fogta bele: a
                  korlátnok pedig a pipája csutoráját apróra rágta mérgében.</p>
               <p>Megtelt a méreg pohara végűl azzal a gúnyolódásával Benyovszkynak, melyben a
                  várható kitűntetésre példálózott.</p>
               <p>- Már hiszen ha van igazság e földön, az ilyen veszedelmes összeesküvés
                  felfedezéseért csakugyan meg kell kapni a korlátnok úrnak a legfelsőbb
                  Szent-Wladimir-rendet, kirakva kamcsatkai gyémántokkal.</p>
               <p>Így tesz az, a ki a csörgő kigyónak a farkára gázol!</p>
               <p>Végre megérkeztek a behívott tanúk. A korlátnok csakhogy az ölében nem hozta be
                  őket.</p>
               <p>- Most henczegj már, te lázadó főnök!</p>
               <p>- Megengedi kegyelmességed, mondá Benyovszky a kormányzónak, hogy addig
                  félrevonuljak a mellékszobába.</p>
               <p>- De el kell tőle szedni minden éles eszközt, nehogy öngyilkosságot kövessen el!
                  szorgalmazá a korlátnok.</p>
               <p>Benyovszky kiforgatta előtte a zsebeit, nincs bennük semmi ártószerszám. Azzal
                  félrevonúlt a belső szobába.</p>
               <p>A kormányzó behívatta a két tanút.</p>
               <p>- Melyitek a Boscarew? Melyik a Zablikow? - Jól van! Ide füleljetek. Ismeritek-e
                  Sámuelovics Ágost nevű urat? (A száműzöttet! toldá hozzá a korlátnok.)</p>
               <p>- Ismerjük. Hogyne ismernők! mondá Boscarew. Az egész világ ismeri azt.</p>
               <p>- Honnan ismeritek?</p>
               <p>- Hát mikor meghallottuk, hogy neki van egy nagy telepe, a melyen szabaddá lesz
                  minden ember, felajánlottuk, hogy mi is vele megyünk; de erre ő nekünk azt
                  felelte, hogy nem használhat bennünket, mert neki kapásokra van szüksége, nem
                  hajósokra.</p>
               <p>Nilow úr nagyot nézett a korlátnokra, hisz ezek szóról-szóra azt mondják, a mit
                  Benyovszky mondott.</p>
               <p>- Ejh, ne fecsegjetek erről, kiáltott közbe türelmetlenűl a korlátnok, hanem
                  álljatok elő, mit tudtok arról a bizonyos megszökési tervről?</p>
               <p>- Megszö-kési-terv-ről? kérdé Boscarew Zablikowra nézve, s mind a ketten
                  vonogatták a vállaikat, s forgatták alá s fel a tenyereiket.</p>
               <p>- No igen! A miről itt ír a levelében Izmailoff. Ő hatalmaz fel benneteket, hogy
                  mondjatok el mindent.</p>
               <p>- No ha Izmailoff maga parancsolja, hát akkor mondjunk el mindent, mondá
                  Zablikow.</p>
               <p>- Hát tudtok a szökési tervről? kérdé Nilow úr.</p>
               <p>- Tudunk. Hogyne tudnánk! De mi nem álltunk rá.</p>
               <p>- Nem bizony! erősíté Boscarew.</p>
               <p>- Ohó! sürgölődék a korlátnok. Ezt a vallomást mind írásba kell venni. Én írom a
                  protokollumot! - S azzal helyet csinált magának az asztalnál az íráshoz.</p>
               <p>- Hát mikor akarnak elszökni? kérdé a kormányzó.</p>
               <p>- A mint a jég megindul.</p>
               <p>- S hová akarnak elszökni?</p>
               <p>- Hát a Kurili-szigetekre.</p>
               <p>- Micsoda bolondokról beszéltek ti? rivallt közbe a korlátnok.</p>
               <p>- No hát az Izmailoffról, meg a maczájáról, a bagolyszemű Katiczáról, a kit el
                  akart szöktetni.</p>
               <p>- Bolondok vagytok!</p>
               <p>A kormányzó nagyot kaczagott erre.</p>
               <p>- No csak írja korlátnok úr a protokollumba!</p>
               <p>- Írja biz az ördög! röffent az fel, kirúgva a széket maga alól s azzal kiszemelve
                  magának a két tanú közűl az ártatlanabb pofájut, a milyen nagyra csak feltudta
                  tárni a száját, akkorát rivallt rá.</p>
               <p>- Te borjú-fóka! Nem arról beszélt az Izmailoff.</p>
               <p>- De bizony csak arról beszélt, mondá ez, a legegyügyűbb pofával. Igért nekünk
                  mindenféle kincset, ha vele szökünk. Még azzal is bíztatott, hogy a kegyelmes
                  úrnak ezt a szép kékrókaprémes bundáját is ellopja és nekem ajándékozza.</p>
               <p>- Mit? Ezt az én bundámat!</p>
               <p>- Írja csak azt is protokollumba, korlátnok úr! kiálta, kaczagását erőszakosan
                  visszafojtva a kormányzó.</p>
               <p>- Ejh! Nem arról van szó! igazgatá a tanút a korlátnok. Ördög anyját! Nem az én
                  bundám, meg az Izmailoff maczája, hanem a Sámuelovics Ágost összeesküvése van a
                  tálban. Mit tudtok a Sámuelovics összeesküvéséről?</p>
               <p>Erre mind a ketten nagy szemeket meresztettek.</p>
               <p>- No, ne bámuljatok rám, mint két tengeri disznó! Hát az, a mit Izmailoff ír itt a
                  levelében? olvassátok el.</p>
               <p>A két czimbora kezébe vette a levelet, átolvasták külön-külön, azután meg együtt,
                  egyik sem értett belőle semmit.</p>
               <p>- No csak gondolkozzatok rajta. Mit tudtok benne?</p>
               <p>- Aha! kiálta fel egyszerre Boscarew.</p>
               <p>- Az ám! erősíté meg Zablikow.</p>
               <p>- Tudod, mikor az Izmailoff odajött hozzánk.</p>
               <p>- Aztán azt mondta, hogy azt a szegény Stefánowot erővel becsukatta a
                  Sámuelovics.</p>
               <p>- Pedig hát nem vétett semmit, csakhogy éppen a Benyovszky Afanáziáját akarta
                  elrabolni.</p>
               <p>- Akkor aztán arra bíztatott bennünket, hogy üssük agyon azt a Sámuelovicsot.</p>
               <p>- De mi arra azt mondtuk, hogy hohó uram, mi nem vagyunk bérgyilkosok!</p>
               <p>- Azután meg azt rágta a szánkba, hogy jelentsük fel a Sámuelovicsot, hogy
                  összeesküvést kohol s meg akar szökni a Csurinnal, meg a Kuzneczowval egy
                  hajón.</p>
               <p>- De mi erre azt feleltük, hogy aj aj uram, mi nem vagyunk hamis tanúk!</p>
               <p>- S most meg még ránk akarja kenni, hogy ő hallotta azt mi tőlünk, a mit mi
                  hallottunk ő tőle.</p>
               <p>- No hiszen kerüljön csak a szemünk elébe még egyszer Izmailoff uram, majd
                  megtanítjuk a Szent-Jakab imádságára.</p>
               <p>Nilow úr most már epés lett.</p>
               <p>- No hát mért nem jegyzi ezt is a protokollumba, korlátnok úr?</p>
               <p>Az meg csak félreállt az ablakba és a bajuszát rágta.</p>
               <p>- Hát, igazán nem tudtok semmi rosszat a Sámuelovics Ágost felől? nógatá a tanúkat
                  Nilow úr.</p>
               <p>- Hát hogy az igazat megvalljam, kegyelmes uram, mi ugyan a Sámuelovicsot azért a
                  büszke, dölyfös voltáért, a melylyel bennünket elutasított, ki nem állhatjuk; de
                  vétenénk a lelkünk üdvössége ellen, ha akármiféle gonoszságot ráköltenénk, a mivel
                  őt megrontsuk.</p>
               <p>- No ti derék, becsületes ficzkók vagytok hát mindketten, csak tartsátok meg ezt
                  az érzelmeteket Sámuelovics iránt ezentúl is, most elmehettek békességgel.</p>
               <p>Alig távozott el a két czimbora, Nilow úr beszólítá Benyovszkyt a
                  mellékszobából.</p>
               <p>A korlátnok úgy ült ott egy ablakfülkében, mint egy megfürösztött uszkár.</p>
               <p>A kormányzó éppen nem tűrtőzteté vissza méltó felindulását.</p>
               <p>- Kikérem magamnak az efféle tréfákat, korlátnok uram! Máskor, ha bolonddá hagyja
                  az úr tenni magát, tánczoljon magában! Ha bélgörcsöm nem lett volna, most komolyan
                  haragba jönnék. A ki nem lát, az ne nézzen; a ki süket, az ne hallgatózzék! Az úr
                  megérdemelné, hogy most a Sámuelovics Ágost kihíja párbajra és lekaszabolja. Még a
                  leányomat is megsértette az úr! Talán csak különb perszona, mint a kozák Kuznin
                  Kata? Nem az én bundámat akarták ellopni, hanem az úrét!</p>
               <p>- Ne jöjjön e miatt indulatba, kegyelmes uram, szólt kedélyesen Benyovszky,
                  engesztelésre fogva a dolgot. Tréfa volt az egész. A korlátnok úr csupán egy kis
                  kellemetes hashártya-rázkódást akart előidézni, a mi nagyon üdvös a bélgörcsök
                  után. Öntsük le egy pár kortytyal, hogy meg ne ártson az epekiömlés.</p>
               <p>Azzal előhozva a pálinkás butykost, kibékíté a két összeveszett főurat egymással,
                  azután átment Afanáziához és az anyjához s elmesélte előttük, a mi a kormányzó
                  szobájában véghez ment, sokat nevettek rajta.</p>
               <p>Csak Afanázia nem nevetett. Ő nagyot fohászkodott megkönnyebbűlt szívvel, mikor
                  vége volt a vidám mesének; de mikor kikisérte Benyovszkyt, a fülébe súgá: »ez a
                  mai tréfa mind a kettőnknek az életébe kerülhetett volna.«</p>
               <p>. . . . . . . . . . . . . .</p>
               <p>Benyovszky megnyugodva tért bajtársaihoz haza, a hol már ott találta a két új jó
                  barátot, Boscarewet és Zablikowot. Megölelte őket a hűséges védelemért.</p>
               <p>Minden élő tanú el volt már hallgattatva. Csak egy halott volt még hátra, a ki
                  Benyovszkyra nézve veszedelmes: a megmérgezett Levantiew. Ez ott volt eltemetve
                  Verchney-Osztrog körűl, a hová Izmailoffot száműzték. S Verchney-Osztrogban
                  lehettek, a kik a két Levantiew testvér történetét tudták.</p>
               
            </div>
            <div type="chapter">
               <head>HARMINCZADIK FEJEZET. A HALOTT TANÚ.</head>
               <p>A korlátnok annyira meg volt alázva, hogy rögtön utána sietett Benyovszkynak,
                  bocsánatát kérni.</p>
               <p>Benyovszky aztán a saját házánál kegyetlenűl lehordta a magas rangú urat, azt
                  igérve neki, hogy ha még egyszer árulkodni próbál ellene, hát bizony keresztűl
                  fognak esni egymáson. Csak nagy nehezen engedte magát megkérlelni.</p>
               <p>A korlátnok látogatása után azonban rögtön utasításokat adott Boscarewnek és
                  Zablikownak, hogy azonnal értesítsék levél útján Izmailoffot a történtekről. Úgy
                  viselkedjenek, mintha folyvást az ő hívei volnának. Hogy ezúttal Benyovszkyt
                  kiszabadították a kelepczéből, azt indokolják azzal, hogy meg akarták nyerni a
                  föltétlen bizalmát, hogy így azután tervének minden titkaiba behatolhassanak. Ez
                  által elérik azt, hogy a mit Izmailoff Verchney-Osztrogban tervez Benyovszky
                  ellen, azt közölni fogja ő velük, mint vélt czinkosaival, s így Benyovszky is meg
                  fog tudni minden veszélyt jó eleve.</p>
               <p>A napok e közben lázas tevékenységben folytak le. Ápril 12-én már a Bolsa-folyam
                  egyik partján annyi jeget el tudtak tisztítani, hogy a dereglyeút szabad lett. De
                  még ez nem volt elég olyan nagyobb járműnek, mint a Szent-Péter és Pál gálya. A
                  világítótorony sánczainak elfoglalása azonban már tervbe volt véve. A Csurin
                  hajóján levő száműzöttek csak a jeladásra vártak. Csurin halálhű czimbora lett, a
                  mióta a kedvesét magához vehette; Kuzneczowról is gondoskodva lett, hogy a szíve
                  megnyugodjék. A szép Katinkát Szibaew által odaszállítatá Benyovszky Csekawába
                  dereglyén, a hol Kuzneczow közelében lehetett. Ezúttal már Kuznin »kisasszonynak«
                  czímezi őt Benyovszky. - Minden el volt készítve, csak az erős jég a kikötőben
                  tartotta őket még vissza a tervük végrehajtásától.</p>
               <p>Ekkor, a legválságosabb időpontban egyszerre meglepi valami heveny láz
                  Benyovszkyt, mely egyre fokozott rohamokban hat napig tartja őt a kórágyon fekve.
                  Gyomorgörcs, erős paroxismussal, melyet az általános orvos, Meder úr, érvágással,
                  hánytatóval gyógyít. Csak az bizonyítja a láz magas fokát, hogy e napok alatt
                  semmiről sincs tudomása Benyovszkynak, a mi körülötte történt. Még azt sem tudja,
                  hogy Afanázia éjjel-nappal ott virraszt mellette, ápolja, gondozza; másnak át nem
                  engedi a helyét kedvese kórágyánál, ő borogatja lángoló homlokát, ő enyhíti égő
                  szomját czédrus mag-fejlettel, s hallgatja hosszú éjszakákon át, a mit a lázbeteg
                  rémlátványaiban beszél, visszaerőtetve a futni készülőt fekhelyére. Nem fél, nem
                  ájuldozik, mikor kedvesének megvágott eréből felszökő vérét meglátja,
                  cselédszolgálatot végez mellette, s nem undorodik tőle, mikor azt ily nyomorúltnak
                  látja, fetrengve, kínlódva. - Ez a tűzpróbája a szerelemnek!</p>
               <p>Csak a hetedik napon tér eszméletéhez Benyovszky. A veszélyes válságon átesett. Ha
                  a hetednap gyógyulást nem hoz, a nyolczadik már a temetést hozza. A feje még akkor
                  is kábult, érzékei tompák, zsibbadtak. Még azt sem tudja megbecsülni, hogy
                  Afanáziát ott látja maga mellett. Közönyös rá nézve most ez a szerető arcz. Inkább
                  fél tőle. Jobb szeretné Chrustiewet látni. Az ő nevét rebegi legelőször. Az is
                  jelen van. Azt kérdi tőle legelőször: »hányadik van ma?« És azt feleli rá: »ápril
                  19-ike.« Arra eszébe jut valami. Fel akar ugrani a fekhelyéről: »a hajóhoz kell
                  mennem.« - Chrustiew és Afanázia visszafektetik gyöngéden, a jó barát azt mondja
                  neki: »légy nyugodt, a hajó rendben van már.« Benyovszky ijedten takarja el
                  Chrustiew száját, Afanáziára tekintve. »Hiszen ő mindent tud,« súgja az neki. -
                  »Én vagyok itt, a te Afanáziád,« rebegi a leányka, arczát az övéhez szorítva. -
                  »Úgy? Igaz!« eszmél fel a félálmodó. Hisz ő már mindent tud.</p>
               <p>Ekkor aztán Afanázia és Chrustiew az ágya mellé ülve, elmondják neki, egymás
                  szavait kiegészítve, hogy mindenütt csend van: a tanyán, a városban és a
                  várban.</p>
               <p>- Hát Verchney-Osztrogban? kérdi a beteg.</p>
               <p>- Semmi hír.</p>
               <p>- Nem volt itt Levantiew?</p>
               <p>Azok egymásra bámulnak. Még mindig az van előtte, a mit hagymáz-álmában látott. A
                  megölt Levantiew járt nála.</p>
               <p>- Légy nyugodt!</p>
               <p>Az alatt Meder is megérkezik s az érverést számlálva, kimondja, hogy a beteg
                  veszélyen kívül van, most már csak pihenésre van szüksége. El is alszik nemsokára,
                  s aztán végig húz egy csendes üdítő álmot, mely alatt Afanázia törli az izzadságot
                  az arczáról. Csak délután ébred fel, egészen feltisztúlt agygyal. Akkorra már
                  Afanázia szemeit nyomta el az álom. Ott látja őt a lábainál fekünni. Chrustiewnek
                  az asszonya húslevest hoz a számára csészében. Irámszarvas-borjút öltek a
                  kedvéért. Az mondja el neki, micsoda híven ápolta őt annyi napon és éjen át a
                  drága jó menyasszony! A következő éjszakán már átengedheti a kedves hű társnak a
                  fekhelyét, ő maga felkelhet. A hosszú láz-álmot felváltja a nagy ébrenmaradási
                  ösztön. - Másnap korán reggel az egész Nilow család minden gyöngédebb nemű tagja
                  lejön a látogatására. Afanázia megizente nekik az örömhírt, hogy vőlegénye
                  veszélyen kívül van. Milyen nagy az örömük, hogy őt élve láthatják. Sorba ölelik,
                  csókolják. A lelke is fázik belűl ez ölelések alatt. Milyen szerencse lett volna
                  ezekre nézve, ha ő meghal! - Naplójában úgy nevezi Nilownét, hogy »ez a jóságos
                  asszony.«</p>
               <p>Elvesztett ereje bámulatos gyorsan tér vissza. Afanázia még egy napot tölt nála,
                  akkor ráveszi, hogy térjen haza. A leány sírva hagyja el, de belátja okainak
                  helyességét. Otthonléte most szükségesebb Benyovszkyra nézve, mert csak ő általa
                  tudhatja meg, hogy mi történik a kormányzóság körűl.</p>
               <p>Mikor Afanázia eltávozott, Chrustiew azt kérdezé Benyovszkytól:</p>
               <p>- Elég erősnek találod-e már magadat, hogy kellemetlen ügyekről lehessen veled
                  beszélni?</p>
               <p>- Beszélj.</p>
               <p>- Ellenségeink nyomon vannak. Boscarew harmadnapja kapott levelet Izmailofftól, a
                  ki őt még most is jó barátjának hiszi: itt van: olvasd el.</p>
               <p>A levélben ez állt:</p>
               <p>»Czimbora. Nyomában vagyok az arany medvének. Verchney-Osztrogban megtudtam a
                  rejtélyesen eltűnt Levantiew történetét, a ki a kormányzó körútja alkalmával neki
                  indult, hogy Sámuelovicsnak és társainak egész összeesküvését feljelentse a
                  kormányzó előtt. Ez az ember útközben Verchney-Osztrog és Kamenin között
                  nyomtalanúl elveszett. Kétségtelen hogy Sámuelovics ölette őt meg. A két helység
                  között fekszik egy kamcsadál falu. Annak a tojónján megismerték a
                  Verchney-Osztrogi vásáron Levantiewnek a bundáját. - Ez az ember kibeszélte, hogy
                  az ő rá egy útazótól maradt, a ki a kormányzó ittjártával az ő kunyhójában
                  megbetegedett, s aztán őt egy levéllel elküldé a kormányzó után. Azt a levelet
                  elvette tőle Kameninban egy veres ruhás úr, a kinek az egyik lába rövidebb, mint a
                  másik. Adott neki érte száz rubelt. Azzal rögtön visszafelé fordíttatá a szánját s
                  két másik fegyveres úrral rögtön hazatérésre kényszeríté. Az útazó még élt, mikor
                  a két úr bement hozzá. Mikor kijöttek tőle, már meg volt halva. Ezt az embert
                  Benyovszky ölette meg, s a kormányzóhoz írt levelet elsikkasztá. Most már fogom az
                  üstökét. Azonnal megírtam ezt a felfedezést, még pedig nem a korlátnoknak, a ki
                  haragszik rám, hanem a hetmannak, hogy siessen ide hivatalos vizsgálatot tartani.
                  Most már csak ki fogjuk törni a nyakát. Tudassátok a Katiczámmal, hogy négy nap
                  múlva Bolsereczkben leszek. Kuzneczow lógni fog: Sámuelovics urammal együtt. -
                  Izmailoff.«</p>
               <p>Benyovszky felállt s azt mondá:</p>
               <p>- Akkor két nap múlva verekedni fogunk.</p>
               <p>- Magam is azt hiszem. A hetman még az nap, hogy Boscarew ezt a levelet kapta,
                  elútazott Verchney-Osztrogba.</p>
               <p>- Semmi kétség, hogy rá fog találni arra a tojónra, a kinek a házánál Levantiew
                  kimúlt, s ha azt velem szembe állítják, az bizonyosan rám ismer. Az elfogott levél
                  történetét nem tudom eltagadni. S ezzel a tréfának vége. Az álarczot le kell
                  tennem s meg kell mondanom, hogy ki vagyok? - Hát ha úgy kivánják, megmondom. Mit
                  szólsz Chrustiew?</p>
               <p>- Azt majd a fegyverem fogja megmondani.</p>
               <p>- És a többiek?</p>
               <p>- Mind készen vannak.</p>
               <p>- Hívasd ide még azt a két bajtársat is, a kik Iváskint kisérték idáig, s avasd
                  fel a társaságunkba: oszd ki a bajtársak között a fegyvereket és a lőszert, állíts
                  fel előőrsöket a tanya körűl, s őrjáratokat czirkáltass a város előtt.</p>
               <p>- Minden meg fog történni, csak te légy most nyugodt. Pihend ki magadat, hogy
                  erődnél légy, a mikor mindnyájunknak szüksége lesz rád. Még két napi haladékunk
                  van.</p>
               <p>- De több nincs! Akkorra visszatérhet a hetman.</p>
               <p>A következő nap elmúlt várakozásban, előkészületben. Szerencsére szokatlan gyorsan
                  beállt a hóolvadás, a rossz útak miatt lassan jöhetett a hetman vissza
                  Verchney-Osztrogból.</p>
               <p>Harmadnap, ápril 23-án korán reggel lejött Benyovszkyhoz Afanázia. Egészen odavolt
                  a rémülettől.</p>
               <p>- Kétségbe vagyok esve. Atyám az éjjel olyan haragosan tért vissza a korlátnoktól,
                  hogy az egész házat felriasztotta. Még olyan hangon nem hallottam őt soha hozzám
                  beszélni. Minden szava szidalom volt. Szegény anyám azóta folyvást sír: talán meg
                  is verte őt az atyám. Előttem nem említé a nevedet, de én azt hiszem, hogy mindent
                  megtudott, s most már nem ismer irgalmat. Kérlek, szerelmem, fel ne jöjj a várba,
                  bárminő hívásra.</p>
               <p>- Hívásra nem megyek; de mikor nem hínak, akkor meglehet, hogy fölmegyek.</p>
               <p>A leány megérté e szavak czélzását.</p>
               <p>- Az Istenre kérlek, kíméld az atyám életét! És aztán a magadét.</p>
               <p>- Mind a kettő Isten kezében van. Mondá Benyovszky, megölelve a kedves teremtést.
                  Köszönöm neked a te jóságodat; de most kérlek, térj vissza azonnal, hogy atyád
                  észre ne vegye eltávozásodat. Imádkozzál mind a kettőnkért Istenhez, hogy ne
                  kényszerítsen bennünket egymással szembeszállani.</p>
               <p>- Atyámat nem fogjuk bocsátani, hogy maga jöjjön ellened.</p>
               <p>- Ha pedig a veje urait küldi ellenünk, azokat mi kegyetlenűl elfogjuk verni.</p>
               <p>- De mi lesz azután? Mi történik te veled, én velem?</p>
               <p>- Figyelj rám, kedvesem. Van gondviselés az égben: minden rossz jóra fordul. Ez az
                  én nagy betegségem, a melyet kiálltam, most nekünk azt a kedvező ürügyet
                  szolgáltatja, hogy én a házat el nem hagyhatom. Azt mondhatom, ha megidéznek, hogy
                  nem bírok még a levegőre kimenni. Ezzel a mentséggel elhúzhatjuk az időt odáig, a
                  míg a gályát a jég közűl kiszabadítjuk. Te ügyelj az alatt otthon az atyád
                  intézkedéseire. Ha bajt tudsz meg, küldj a cseléded által nekem egy veres
                  szalagot. - Ha pedig éjjel lármát, lövöldözést találnál hallani, akkor nyisd fel
                  az ablakodat, mely a sáncz-árokra szolgál s a jégre bocsátass le egy szánkót. Én
                  érted megyek és elhozlak magammal, a sáncz-árok a Bolsával összeköttetésben áll.
                  Mi ott dereglyékre ülünk, s elmenekülünk a Paramusir szigetre: onnan megint
                  tovább.</p>
               <p>- Veled megyek a sírig! Rebegé a leány, s könyezve borúlt kedvese keblére. - Azzal
                  ismét haza osont: mire Nilow úr fölébredt, már ott találta őt a konyhában a
                  korhely levest habarva.</p>
               <p>Benyovszky pedig folytatta az elővigyázati intézkedéseit: a száműzöttek telepén
                  egy magas póznát állíttatott fel, a mire vész esetén lámpát fognak felhúzni, hogy
                  a szövetségesek tájékozhassák magukat. A köd sűrű volt, s harcz esetén a
                  csatarendet szabályosan kellett fölállítani. - A város körűl egy széles árok volt
                  vonva, mely azt elzárta, s azon híd vezetett keresztűl. Az árokban lévő víz ugyan
                  be volt fagyva; de azért Benyovszky még is jónak látta a hídról felszedetni a
                  gerendákat, s csak egy szál palánkot nyújtatott rajta végig, egyes embernek
                  átjáróúl, hogy ágyúval ne lehessen rajta keresztűl jönni.</p>
               <p>Reggel három órakor azzal a hírrel költé fel Chrustiew Benyovszkyt, hogy
                  megérkezett a hetman Izmailoffal és a tojónnal. Az előőrsön czirkáló Kudrin Iván
                  felismerte benne azt az itelmen gazdát, a ki a levelet hozta Kameninba.</p>
               <p>- Akkor kezdődik a tragödiánk!</p>
               <p>Nagyon kapóra jött most Benyovszkynak, hogy azt a hat embert, a kik Boscarewvel és
                  Zablikowval együtt a közelmúlt napokban hozzáálltak, valamint a másik kettőt, a
                  kik Iváskint kisérték, felhasználhatta. Azokra senki sem gyanakodott a városban.
                  Őket bízta meg vele, hogy kémleljék ki, mi történik a kormányzó és a korlátnok
                  körűl. Azok késő este tértek vissza azzal a hírrel, hogy a hetman hosszas ideig
                  volt a korlátnoknál, s onnan vele együtt, Izmailoff és a tojón kiséretében,
                  felmentek a várba a kormányzóhoz.</p>
               <p>Eddig Nilow úr az egész Levantiew esetről értesűlve van.</p>
               <p>Az összeesküdtek egész éjjel fegyverben álltak, s őrjárataik nem szűntek meg
                  czirkálni a város körűl.</p>
               <p>Korán hajnalban egy magányos nőalak közeledett a város felől, átlépkedve az árok
                  fölé tett egy szál deszkán. Az előőrsön állók Afanázia cselédjét ismerték fel
                  benne. Egy szál veres szalagot hozott Benyovszkynak, s szóval is elmondá neki,
                  hogy ma fel ne jöjjön a várba! A kormányzó dühöng, mindenkit szidalmaz, a
                  feleségét meg is verte.</p>
               <p>Tíz óra tájon egy őrmester jött oda a várból. Elmondá feszes tisztelgéssel, hogy
                  »köszönteti a kegyelmes parancsnok úr a nemzetes főnök urat: szívesen látja a
                  várban egy kis reggelire.«</p>
               <p>- Üdvözlöm mélyen a kegyelmes urat, mondá rá Benyovszky, de én most pilulát
                  szedek, nem szabad még se halat ennem, se pálinkát innom, a lábamat sem bírom.
                  Mihelyt jobban leszek, sietni fogok tiszteletemet tenni nála.</p>
               <p>- No csak ne teketóriázzék kend sokat! förmedt fel erre a katona, kiesve a nyájas
                  szerepéből. Kend csak egy száműzött. Mikor kendet híják, ugorjon azonnal, vagy
                  megfogom és viszem.</p>
               <p>- Azon légy ficzkó, hogy a magad irháját elvihesd innen, s ha ilyen jó szándékkal
                  jősz hozzám, elébb jó lesz, ha meggyónsz otthon. Most pedig takarodj! s vidd haza,
                  a mit mondtam. - Azzal kilökte szépen az ajtón.</p>
               <p>Ekkor aztán a száműzötteket értesíté, hogy mindnyájan résen legyenek. A
                  mellékszobájában Chrustiew volt elrejtőzve négy más bajtársával, teljesen
                  fölfegyverkezve.</p>
               <p>Nem soká kellett várnia a következményekre, délfelé az ablakon keresztűl a hetmant
                  látta czammogni a háza felé. - Nosza rögtön elő kellett venni megint a hasmelegítő
                  zsákot, a pilulás katulyát s játszani a beteget.</p>
               <p>A belépő hetmannak azonban nem volt semmi hajlandósága a szánakozásra a
                  felebarátjának a betegsége fölött, sokkal inkább zsémbelő kedvében volt.</p>
               <p>- Ki az ördög szedte le a hídról a gerendákat. Nem jöhettem át rajta szánkóval.
                  Úgy kellett átbalánczoznom egy szál deszkán. Hát kötéltánczos vagyok én, ezzel a
                  termettel? hogy egy szál gerendán tánczoljak át?</p>
               <p>- Hát biz ezt azért szedték le, elővigyázatból, felelt meg Benyovszky, mert a nagy
                  hóolvadástól áradni kezd a Bolsa, s félni lehet, hogy ha felnyomúl a csatornába a
                  híd gerendáit mind elviszi.</p>
               <p>- Ugyanúgy-e? De nagy kár, hogy poéta nem lett belőled, mindenre tudsz kádencziát.
                  No ma lesz hozzá alkalmad megmutatni, hogy mit tudsz. A kormányzó küldött hozzád
                  egyenesen, azzal az izenettel, hogy látogass el hozzá fel a várba.</p>
               <p>- Ugyan nagy kár volt téged ide fárasztania a kormányzónak; miután az imént
                  ittjárt küldönczének már megmondtam, hogy beteg vagyok, nem mehetek.</p>
               <p>- No no, kedves barátocskám. Gondold meg jobban a dolgot. Megsúgom neked igazán,
                  hogy mi dolog van odafenn; a miért olyan sürgetős a megjelenésed. Én most jártam
                  Verchney-Osztrogban; a két szerencsétlenűl elhalt Levantiew testvérnek az ügyében.
                  Tudod, hogy az elhalálozott száműzötteknek a vagyonát az állam örökli. A bátyáét
                  megkaptuk. Hanem az útközben elhalt öcsnek a holmia, pénze, szánkója egyebe nem
                  volt megkapható. A tojón, a kinek a házában kimúlt a megboldogúlt, azt állítja,
                  hogy az ifjabb Levantiewnek a vagyonát te harácsoltad el, meg a társaid. Én azt
                  nem hihetem. Ugyan minek lopnál, mikor más becsületes úton is tudsz pénzt rabolni?
                  Ezt csak nem hagyhatod a neveden száradni! Nem! egy magyar nemes, egy hajdani
                  generális, egy Sámuelovics Ágost nem tűrheti azt el, hogy csak egy napig is
                  tolvajsággal gyanúsítsák. Jer, vágd a szeme közé annak a tojónnak, hogy
                  hazudik.</p>
               <p>Benyovszky ugyan keresztűl látott ezen a goromba cselfogáson.</p>
               <p>- Barátom, nekem most semmi gondom arra, hogy minek tartanak. Nem bánom, ha azzal
                  gyanúsítanak is, hogy elloptam a verchney-osztrogi toronyból a hét mázsás
                  harangot. Én most se kezem, se lábam nem bírom, s annálfogva nem megyek
                  sehová.</p>
               <p>Ekkor aztán a hetman egyszerre más hangon kezdett el beszélni.</p>
               <p>- No ha se kezed, se lábod nem bírod; hát akkor majd elviszlek én erővel.</p>
               <p>S azzal megragadta Benyovszkynak a két karját s felrántotta őt a fekhelyéről. -
                  Ekkor aztán Benyovszky is félretette a tréfát.</p>
               <p>- De annyira még bírom magamat, hogy tégedet.... (A verbum regenst már nem mondta;
                  de cselekedte, úgy oda zuhintva a hetmant a falhoz, hogy megrendűlt bele a
                  ház.)</p>
               <p>A hetman nem bírt a dühével e vakmerő tett után.</p>
               <p>- Tudod-e te! Te rabszolga, hogy mit cselekedtél most? Nagy-Péter czár ukáza
                  szerint, a mely száműzött az előljárójára fel meri emelni a kezét, éhhalállal
                  végeztetik ki.</p>
               <p>- Igen, de a nürnbergi tanács határozata meg azt mondja, hogy senkit sem szabad
                  addig felakasztani, a míg el nincs fogva.</p>
               <p>- No hát az vagy te már! Héj, Vaszili! Tanaszi! Jöjjetek be!</p>
               <p>E kiáltásra két kozák rontott be az ajtón s neki esett Benyovszkynak.</p>
               <p>Azonban ugyanazon perczben Benyovszkynak egy füttyentésére előrohant Chrustiew a
                  négy társával, s a két kozák és a hetman rövid tusa után le volt fegyverezve és
                  megkötözve.</p>
               <p>Csak akkor meredt aztán kerekre szeme-szája Kolosow uramnak, mikor a keze a hátára
                  volt kötve.</p>
               <p>- Mit akartok, jó emberek?</p>
               <p>- Hát Kolosow barátom, mondá Benyovszky, ha már a rád emelt kezemért is éhhalálra
                  ítél Nagy Péter czár ukáza, vajjon miféle büntetést szab rám, ha én most téged ide
                  erre a bográcstartó horogszegre felakasztatlak?</p>
               <p>- Azt csak nem teszed, fiacskám.</p>
               <p>- Ne félj. Nem bánt senki. Csak azért fogattalak el, hogy legyen a kezemben egy
                  túsz, a ki által biztosítom magamat a kormányzóság erőszakoskodása ellen. A két
                  kozákot zárjátok a pincze oduba; a hetman úrnak pedig oldjátok fel a kezeit. Ő nem
                  fog elszaladni.</p>
               <p>- Ejnye! Ugyan megijesztettél vala, édes fiacskám. Hát hiszen én igen szívesen
                  maradok itt nálad túsznak. De hát abban az esetben engedd meg, hogy hadd írjak
                  levelet a kormányzónak, a melyben őt értesítem a közöttünk létrejött
                  megállapodásról.</p>
               <p>- Az nem lesz fölösleges. Itt a tinta, papiros: írj! Hanem én majd az elküldés
                  előtt elolvasom.</p>
               <p>A hetman neki gyűrközött a levélírásnak. Annyi malaczot ejtett a papirosra írás
                  közben, hogy kanászt fogadhatott volna hozzá. Nem csoda, nagyon reszketett a
                  keze.</p>
               <p>Mikor összeábdálta a levelet, oda adta azt Benyovszkynak, hogy olvassa el.
                  Ilyeténképen hangzott:</p>
               <p>»Kegyelmes kormányzó úr. Ez a Sámuelovics Ágost főnök úr igen kemény ember. Olyan
                  gyönge, hogy én harmad magammal sem tudom kihúzni az ágyából. Jó volna vele
                  kiegyezni valahogy. Ő igen jó ember. De nagyon kérem kegyelmességedet, hogy
                  erőszakot ne használjon ellene, mert akkor engemet megnyúzat. Alázatos szolgája
                  Kolosow, hetman.«</p>
               <p>- No ettől a kormányzó nem lesz okosabb. Megállj, majd én is írok hát a
                  kormányzónak s megmagyarázom neki a dolgot világosan.</p>
               <p>Azzal Benyovszky vette át a tollat s megírta a hetman leveléhez a kommentárt:</p>
               <p>»Kegyelmes kormányzó úr. Előadom egész tisztelettel a dolgaink állását. Engem a
                  korlátnok folytonos áskálódása vérig sért. Ő és a pereputyja új meg új vádakat
                  koholnak ellenem, s kegyelmességed azoknak, mint az irányomban alkalmazott
                  rendszabályokból látom, teljes hitelt ád. Elég egy megvesztegett tanú, hogy a
                  leggonoszabb bűntényt a fejemre olvassák. Én olyan törvényszék elé nem állhatok, a
                  melynek az elnöke a korlátnok: bíró és vádló egy személyben. A tanácstagok is mind
                  ellenségeim, mert irígyeim. Irígyeim azon túlságos kegy miatt, mellyel
                  kegyelmességed engem eddig megajándékozott. De hogy ha ezt a kegyet is
                  elvesztettem, akkor nekem semmi oltalmam nincs. Bűnömmé válik még a becsületem is.
                  Kénytelen vagyok magamat más úton védelmezni. Nekem jogom van, mind a
                  kegyelmességed engedélye folytán, mind a városi tanács határozatánál fogva, a
                  lopatkai kerületben önálló szabad telepet felállítani; a hol én képezem magam a
                  törvényhatóságot. Adja meg kegyelmességed nekem és társaimnak azonnal az
                  elköltözési parancsot, s én hódolattal és engedelmességgel fogok rögtön
                  elvándorolni rendeltetésünk helyére. A tanács előtt, mely ellenségeimből áll,
                  megjelenni nem fogok, hogy ott vádak ellen védekezzem, a melyeket megvetek. A
                  hetmant azért tartom vissza magamnál, hogy erőszakos rendszabályok ellen
                  biztosítva legyek. Ne vegye ezt kegyelmességed semmi lázadási kisérletnek, ez
                  csupán jogos önvédelem. Maradok mély tisztelettel, hódoló szolgája, Benyovszky
                  Sámuelovics Ágost Móricz, a lopatkai szabad telep főnöke.«</p>
               <p>Mind a két levelet elküldte a kormányzóhoz egyikétől a felbérelt itelmeneknek.</p>
               <p>- És már most délre harangoznak: lássunk az ebédhez, tisztelt vendég uram.</p>
               <p>S azzal felhozatta az ebédet Benyovszky, a többi öt czimborát is beszólítá, s
                  aztán kedélyesen falatoztak heten, a hetmannal együtt. Kolosow úr bámulhatott
                  rajta, hogy a szegény beteg milyen jó étvágygyal tud hozzá látni. Jót szokott
                  tenni a betegnél az a kis kedélyrázkódás! - A maradékból a börtönbe zárt
                  kozákoknak is bőven juthatott.</p>
               <p>Este öt órakor küldte oda a kormányzó a titkárját, szóbeli válaszszal a kapott
                  levélre. A titkár jó fiú volt, egy emberi írógép; azoknak a fajtájából, a kik
                  senkit sem szeretnek, senkit sem gyűlölnek: ellenben mindent szeretnek és semmit
                  nem gyűlölnek, a mi megehető és megiható.</p>
               <p>A jó fiú az asztalnál találta az urakat: éppen vacsorához ültek.</p>
               <p>- No iszen jó ebédet csinált kegyelmed ma mi nekünk a kormányzóéknál! kezdte el
                  beszélni, a mint helyet szorítottak a számára az asztalnál, éppen a hetman
                  szomszédságában. Hüh, micsoda dühös lett a kormányzó, a mint a levelét elolvasta!
                  Az egész répás tálat, a mint a kezében volt, füstölt húsostól együtt a földhöz
                  csapta! »A szemtelen koczi pór! kiálta a villáját az asztalba vágva. Még el meri
                  fogni az én hetmanomat! Hallatlan az ilyen eset Kamcsatkában!« - S rögtön ki
                  akarta küldeni az egyik vejét, a századost egy kompánia katonával, hogy
                  lánczraverve hurczolják eléje a lázadót. A szegény Nilowné mukkanni sem mert
                  féltében. Hanem Afanázia kisasszonynak több bátorsága volt. Azt mondta az öregnek:
                  »de ugyan atyám, hiszen még be sincs bizonyítva, a mivel őt vádolják, s te már el
                  akarod őt ítélni?« Erre az öreg olcsóbbért adta. »No hát jöjjön ide magát
                  kimenteni! Mitől fél? Én csak nem harapom le neki az orrát. De a hetmanomról vegye
                  le a medvetalpát.« Végre aztán abban nyugodott meg, hogy jó lesz, ha én jövök ide,
                  elmondani kegyelmednek az ultimátumát, hogy Kolosow urat eressze azonnal haza,
                  különben a fejét véteti, azután pedig a holnapi teljes tanácsülésben jelenjen meg,
                  s ott a maga védelmét adja elő. A kormányzó úr biztosítja kegyelmedet, hogy ha
                  ártatlan voltát bebizonyítja, fényes elégtételt fog szolgáltatni a korlátnokkal
                  szemben; de ha valami bűnben részesnek érzi magát, akkor tanácsolja, hogy keressen
                  kegyelmet a bírák jóságánál és elnézésénél.</p>
               <p>- Jól van bajtárs, mondá Benyovszky. Köszönöm a hozott izenetet. Azt láthatod,
                  hogy a hetman úr igen jó helyen van, semmiben fogyatkozást nem szenved. Most
                  rögtön útnak nem ereszthetem ő kegyelmét, mert a felszedett hídról le találna
                  szédülni s még nyakát szegné. A mi engemet illet; ha csak én rólam magamról volna
                  a szó, hát én egy perczig sem tétováznám, azonnal felmenni a várba, azonban itt
                  több bajtársam is érdekelve van. Nekem, mint e társaság főnökének, a ki
                  megbízatásomat éppen a kormányzó kegyéből nyertem, nem lehet magamtól intézkednem;
                  hanem össze kell hínom elébb az egész társaságot, s ez most ily késő esti órában
                  meg nem történhetik. Azonban holnap korán reggel gyűlést tartok, s a mint a tanács
                  egybeül s a vádlók megjelennek, szolgálatára fogok állani a kormányzó úrnak. Addig
                  hadd pihenje ki itt magát Kolosow úr; te útközben szólj be a feleségéhez, hogy
                  küldje ide utána az ágyát.</p>
               <p>Mind ezt levélben is megírta Benyovszky Nilow úrnak, s az íródiák visszaballagott
                  a levéllel, miután éhszomját elébb jól kielégíté vala.</p>
               <p>Ez a válasz, úgy látszik, hogy egyelőre megnyugtatta Nilow urat.</p>
               <p>Benyovszky azonban rögtön hivatá Boscarewet és Zablikowot: rövid utasításokat
                  adott nekik, a mit azok megértve, rögtön beosontak a városba kilenczed magukkal, s
                  ott háromfelé oszolva, hármasával megkezdék a feladatuk végrehajtását.</p>
               <p>A legfontosabb lett volna a korlátnoknak az elfogása. Ez nem sikerűlt. A főúrnak
                  valami előérzete volt, hogy ezen az éjszakán ki ne tegye a lábát az utczára.</p>
               <p>Annál ügyesebben lett végrehajtva a többi.</p>
               <p>Izmailoff levelet kapott a tűzszemű Katinkától, melyben az megtérő szerelemmel
                  hívja meg magához s igéri, hogy a légyotton sok nevezetes fölfedezést fog neki
                  tenni az összeesküvők terveiről, Izmailoff közlé a levelet, sarkában lévő
                  barátjaival, Boscarewvel és Zablikowval.</p>
               <p>Azok óvatosságra intik »vigyázz magadra! hát ha cselt vetnek a lázongók. Inkább mi
                  is veled megyünk.« S hozzá csatlakoznak kisérőkül a kozák negyedbe. - Mikor aztán
                  a város árkán túl vannak s kezdődik a fűzfabozót, akkor egyszerre a hátul ballagó
                  Zablikow a bőr tarisznyáját a fejére rántja Izmailoffnak, a míg Boscarew a két
                  karját szorítja le, átnyalábolva a derekát. A nyomorúlt nem kiálthat a bőr iszák
                  miatt: a kezeit hátra kötözik, s azzal megindulnak vele futvást a bozóton
                  keresztűl, míg a száműzöttek telepére eljutnak, ott belökik a Chrustiew házának az
                  ajtaján. Izmailoff, mikor leveszik a fejéről a bőrzsákot, Benyovszkyt látja maga
                  előtt.</p>
               <p>- No pajtás! Hát úgy-e, hogy megesik, hogy a medve fogja el a vadászt!</p>
               <p>Nem soká kell Izmailoffnak egyedül unatkozni a pinczeodúban, rövid időn társaságot
                  kap. Más három összeesküvő az itelmen tojónt csípte el a pálinkás bódéban, s
                  minthogy az nem akart jönni szép szerével, összekötötték a két kezét-lábát,
                  dorongot dugtak át rajta, s úgy hozták el, mint egy elejtett medvét. - A harmadik
                  vadászfogás volt Szudejkin titkár. Ezt az utczán fogták el pányvával, mikor a
                  korlátnoktól haza felé ballagott lámpással. Egy kicsit meg is volt tépve, mert
                  ellenkezni próbált.</p>
               <p>E szerint a tanúk és vádlók mind jó helyre voltak már eltéve.</p>
               <p>Benyovszky, ha akarta volna, bízvást folytathatá az eddigi játékot. Felmehetett
                  volna a tanács elé, s nyílt homlokkal kérdezhette lesz: »no hát ki vádol? álljon
                  elő.« - De ennek az alakoskodásnak vége volt már. Se ő nem akarta azt folytatni,
                  se bajtársai: - még Afanázia sem. Másnap korán reggel a szép menyasszony két veres
                  szalagot küldött a vőlegényének. Ezek azt mondták: »semmi hívásra ne jöjj!«</p>
               <p>Benyovszky tehát otthon maradt.</p>
               <p>A kormányzó pontosan megjelent a tanácsházban kilencz órakor, s együtt találta a
                  tanácstagokat és a korlátnokot. Türelmetlen volt szertelenűl.</p>
               <p>- Kezdjük el és essünk át a dolgon mentűl elébb! Hol van a jegyző, Szudejkin?</p>
               <p>- Én nem tudom hová lett, mondá a korlátnok, kerestettem már a házánál, azt
                  mondják, az éjjel nem kerűlt haza.</p>
               <p>- Szép dolog! Fel kell írni a konduit-lisztájába! majd betudatik ő kelmének. Ha
                  nincs itt a titkár, üljön a helyére korlátnok úr s vezesse a jegyzőkönyvet; majd
                  én elnökölök.</p>
               <p>Ebben talán némi czélzatosság is volt.</p>
               <p>- Hivassék elő a vádlott Sámuelovics Ágost!</p>
               <p>Mondák neki, hogy az nem jelent meg.</p>
               <p>Nilow úr haragra lobbant.</p>
               <p>- Szemtelen vakmerő ember! Négykézláb kellett volna neki idejönni, s a
                  csizmáinkról lenyalni a havat, s még ő késedelmezik. - No hát, legyen elítélve in
                  contumatiam! - Hivattassék be a vádló, Izmailoff!</p>
               <p>Mondák neki, hogy Izmailoff sincsen jelen.</p>
               <p>- Nincs jelen? Hát hol a pokolban őgyeleg? Ilyenkor, mikor tárgyalás ideje
                  van.</p>
               <p>A korlátnok nagy zavarban volt.</p>
               <p>- Én el nem tudom képzelni, hová lett az öcsém. Az éjjel nem jött haza, én azt
                  hittem, hogy a Kuznin Katinkához ment.</p>
               <p>- Hogy a tűzhányók emészszenek el valamennyi Kuznin Katinkát! förmedt fel a
                  kormányzó, hát ez a szerelmeskedésre való idő? Rögtön kiseprűztetem a városból azt
                  a leányt! A ficzkót pedig fülénél fogva hozatom ide.</p>
               <p>A korlátnok alázatosan jelenté, hogy ő már kerestette Izmailoffot a Katinkánál is,
                  de se a fiú, se a leány nem találhatók semmi áron.</p>
               <p>- No ez nevezetes dolog! Hogy a főszemély, a kinek vádolni kellene, szőrén-szálán
                  elvész! Elrepűlt, elpárolgott. Mink itt ülünk egy óra óta, mint a bolondok! Sorba
                  ülünk, mint a tengeri papagályok a sziklapadkán, s nézünk egymás szemébe, mint a
                  potykák: mi lesz már? s a kinek meg kellene mondani, hogy mért hítt ide: nincs
                  sehol. - Lökjétek be hát azt a tojónt. Vallja meg, mit tud?</p>
               <p>Már erre alig mert valaki választ adni.</p>
               <p>- No hát jön az a tojón, vagy nem jön? Én menjek érte? Édes gyökérrel csalogassam
                  be?</p>
               <p>- Nincs itt! rebegé egy hang az ajtó mögűl.</p>
               <p>- Micsoda? Az sincs itt? A tojón is elveszett? Korlátnok úr! Azt hiszi az úr, hogy
                  én azért ülök itt, hogy én velem komédiát játszassanak?</p>
               <p>- Kérem alássan, menté magát a korlátnok, én csak nem tarthatom zár alatt a
                  vádlókat és tanúkat is.</p>
               <p>- Tanulja meg az úr, hogy jövendőben, ha lázadást jelentenek föl, csukassa be a
                  vádlót is, meg a tanúkat is. Most itt gubbasztunk, mint tizenkét kanalas gém a
                  pocsóta szélén, s lessük, hogy mikor ugrik fel egy potyka, s akkor tudjuk meg,
                  hogy nincs benne más, mint béka! Az úr mindig zenebonát csinál, lázadásokat jelent
                  föl, s mikor tanúbizonyságokat kellene előállítani, akkor megretirál a Kuznin Kata
                  szoknyája mögé. Az egész Izmailoff nem egyébért találta ki ezt a históriát,
                  minthogy a maga bagolyszemű Katáját megkaphassa. Most visszaszökött tojónostól
                  együtt. Én itt nem ömlesztem az epémet többet, hanem hazamegyek. Az urak is
                  mehetnek - kiki a maga Kuznin Katinkájához, ha tetszik.</p>
               <p>Azzal feldöntötte a kalamárist az asztalon, s eltoporzékolt haza, mentében azon
                  szitkozódva legjobban, hogy »csak legalább az a semmirekellő Sámuelovics jött
                  volna fel, hogy felmenthettem volna, s aztán jó ötven kancsukát verethettem volna
                  a hátára!«</p>
               <p>Ő rá haragudott legjobban, azért hogy ártatlan létére meg nem jelent.</p>
               <p>- Muszáj a gazembernek idejönni, ha ártatlan is. Kérjen bocsánatot, ha semmit sem
                  vétett is. Dehogy nem vétett! A hetmant még sem bocsátotta haza. - No igen, azt
                  kezesűl tartja ott magánál. Hát akkor annál inkább feljöhetett volna. Ha én az ő
                  üstökét itt jól megtépászom, s aztán az ő társai cserében Kolosownak a csimbókjait
                  éppen úgy megczibálják, hát abból én nekem dupla gyönyörűségem lesz.</p>
               <p>Azonnal elküldé az írnokát még egyszer Benyovszkyhoz azzal az izenettel, hogy
                  nincs már semmi vád ellene, azonban, hogy mégis a katonai fegyelemnek elég legyen
                  téve, jöjjön fel a várba, csupán pro forma négy katona által kisérve.
                  Bántatlansága kezességeűl visszatértéig maradjon ott Kolosow hetman. - Igen szépen
                  kéreti.</p>
               <p>Benyovszky erre azt válaszolta, hogy megbízik a kormányzó adott szavában s kész
                  fölmenni a várba, társai engedelmével; tehát csak küldje érte a kormányzó a kisérő
                  őrcsapatot.</p>
               <p>Mire az íródeák visszatért, akkorra már bizonyosan hírt vett Nilow úr arról, hogy
                  Benyovszky emberei Izmailoffot, Szudejkint és a tojónt az éjjel elfogták és
                  magukkal hurczolták. Ez volt az oka a kimagyarázhatatlan meg nem jelenésnek.</p>
               <p>E hírre majd felfordítá a várat Nilow úr. Nagy hangon osztotta a parancsokat a
                  tiszteknek, hogy a katonák rögtön tisztogassák a puskáikat, éles töltényeket
                  rakjanak a tarsolyaikba, a kerekes ágyúkat szereljék fel: »Hisz itt kész lázadás
                  van!« Verette a dobot a vár udvaron, s az előőrsöket kettesével állítá fel, az
                  utczákon is erős dobszóval járatta a patrolokat alá s fel.</p>
               <p>Mikor aztán már jól fellármázta az egész világot, akkor valami ravaszságot fundált
                  ki. Finom cselszövény volt az, s szinte csodálatraméltó, hogy Nilow úr kevés
                  rendelkezési alappal biró agyában megfogamzhatott. Átment az asszonyok
                  lakosztályába, a kik a lármától megrettenve, mind egy szobába bújtak össze. Még
                  reszketett minden tagja a dühtől, a szava is, mikor beszélt. Aztán erőtetni akarta
                  a nyájasságot.</p>
               <p>- Gyere csak elő kedves madárkám, Afanáziácskám. No ne félj, nem bántalak. Egészen
                  nyugodt vagyok. Nevethetném. No hát szépen ülj le ide az asztalhoz, s írj annak a
                  te Sámuelovics Ágostodnak egy szerelmes levelet. - Szerelmes levelet, ha mondom!
                  Írjad szépen, majd én diktálom. »Kedves, édes, drágalátos uracskám!« Hm, hm! Ördög
                  anyját! Nem tudom, hogyan kell szerelmes levelet írni, én soha sem próbáltam.
                  Gyere asszony, tanítsd meg a leányodat, hogyan kell szerelmes levelet írni?</p>
               <p>- Tudom azt magamtól, hogy milyen hangon kell írni egy menyasszonynak a
                  vőlegényéhez? felelt Afanázia szilárdúl. Csak azt mondja meg az uramatyám, hogy mi
                  tárgyról írjak neki?</p>
               <p>- No hát írd neki azt, hogy az apád soha jobb indulattal nem viseltetett iránta,
                  mint ebben a szent órában. Ártatlansága teljesen kiderült, ellenségei
                  megszégyenültek. Alig várom, hogy keblemre szoríthassam. Már tudniillik én, a
                  kormányzó. Aztán írhatsz felőlem akárhány csókot bele a magad részéről. Ha idejön,
                  majd kap csókot sokat, csak győzze elviselni. De ezt ne írd bele. - Hadd látom,
                  mit írtál?</p>
               <p>Az öreg gyanús vizsga-szemmel olvasta át a leánya levelét. Az elég szép, gyöngéd
                  és megnyugtató levél volt. Erre a meghívásra egy vőlegénynek, ha csak nem goromba
                  tuskó, rögtön a szerelem szárnyain kell repülni a kedveséhez.</p>
               <p>Afanázia összehajtogatta a levelet; Nilow úr lepecsételé s elküldé azt rögtön egy
                  altisztje által.</p>
               <p>És Benyovszky aligha bele nem hullott volna ebbe a kelepczébe, melyet Nilow úr
                  ilyen finomúl vetett ki a megejtésére, ha a hű leány abban a perczben, a midőn a
                  levelet összehajtotta, a selyem-nyakkendője rojtjából két piros szálat kiszakítva,
                  azokat a levél redői közé nem csempészte volna. - Ez a két selyemszál dönté el
                  mindnyájuknak a sorsát. - Benyovszky az édes szavakkal hízelgő levélből tudta azt
                  meg, hogy semmi kegyelemre nem számíthat.</p>
               <p>»Az éjjel harczolni fogunk!« azt mondá társainak s azonnal kiküldé Báturint,
                  Wyndbláthot és Pánowot, hogy álljanak osztályaik élére.</p>
               
            </div>
            <div type="chapter">
               <head>HARMINCZEGYEDIK FEJEZET. A KATASZTRÓFA.</head>
               <p>Messziről tekintve, őrült merényletnek tűnik az fel, hogy egy maroknyi csoport
                  vezére fegyveresen készüljön megrohanni egy katonai parancsnokot, a ki egy
                  megerősített várban rendes hadcsapatokkal, ágyúkkal rendelkezik, s a ki még
                  azonfelűl a városban lakó hétszáz kozáknak is parancsol. Azonban Benyovszky jól
                  ismerhette a maga embereit, úgy az ellenfél, mint a pártosai részén, s ez
                  buzdíthatá e vakmerő vállalat végrehajtására.</p>
               <p>Azok a várőrséget képező katonák mind egytől egyig az orosz hadseregnek, vétség,
                  gyávaság miatt kimustrált söpredékei voltak. Azok a férfiatlan skopcsik, a kik
                  önmagukat megcsonkítják, azok a szektáriusok, kiknek a hitvallása tiltja az
                  emberölést, a kik a csatában a levegőbe lövik fel a golyót, s mikor rohamra
                  vezényel a tiszt, hasra vetik magukat; a száműzött svédek, finnek, németek, a kik
                  gyűlölik azt a zászlót, a mely alá be vannak sorozva, a mellett rosszúl öltözve,
                  silányúl táplálva, csak a nyomorúságát ismerik a hadi életnek, s kaszamátáik únott
                  pinczéiben irígylik a szabadon barangoló száműzöttet. Tiszteik iszákosság miatt
                  hasznavehetetlen himpellérek, tudatlanok és a közkatonáiktól gyűlölt zsarnokok. -
                  És ezekkel szemben áll ötvenhét valódi férfi, a kik megannyian csaták tüzében
                  edzett katonák, bátor medvevadászok, a kik fejszével, kelevézzel támadnak meg
                  hozzájuk képest óriás fenevadakat; hidegvérű lövészek, a kik biztosra lőnek, és
                  mindannyian elkeseredve zsarnokaik ellen, áthatva a szabadság ösztönétől, s a
                  nemes barátság által szorosan egymáshoz lánczolva, mint a hajdani waräger
                  fegyvertársak; - egy ilyen maroknyi derék csapattal meg lehetett kisérteni a
                  harczot az ötszörte és tizenötszörte számosabb laza tömeg ellen, hozzá még egy
                  olyan lángeszű vezérrel, mint Benyovszky s egy olyan bárgyú parancsnok ellen, mint
                  Nilow kormányzó, a ki hadcsapatot csak uralkodói névnapokon vezényelt.</p>
               <p>Ötvenheten voltak, s még éjszakára várták Kuzneczovot a hajóról tizenkét társával:
                  a kiknek azonban az volt a feladatuk, hogy egyidejűleg a világító torony sánczait
                  foglalják el, arra az esetre, ha az összeesküvők visszavonulásra lennének
                  kényszerítve, biztos oltalmúl.</p>
               <p>Jó szerencse, hogy a hetmant kézre kerítették; mert a kozákság ahoz volt szokva,
                  hogy csak a saját hetmanja parancsára mozduljon meg: így fej nélkül maradtak, s
                  arra lehetett számítani, hogy a míg ezek összeczihelődnek, az alatt Benyovszkyék
                  elkészülnek a rendes katonasággal.</p>
               <p>Benyovszky kiadta a parancsot Báturinnak, Wynbláthnak és Pánownak, hogy álljanak a
                  csapatjaik élére: három csapat a házak körűl volt elhelyezve; a negyedik
                  Benyovszky házában.</p>
               <p>A póznára felhúzták a jeladó lámpát: a köd ismét olyan sűrű lett, hogy ötven
                  lépésnyire nem lehetett az emberalakokat megkülönböztetni.</p>
               <p>Este felé egy káplár közeledett négy katonával a telephez, s egyenesen Benyovszky
                  házának tartott. Az ajtót zárva találta: a puskája agyával kopogtatott be
                  rajta.</p>
               <p>- Ki vagy? hangzott belülről.</p>
               <p>- Én vagyok az a Kakucsoff Dimitri káplár, a kit te jól ismersz; tudod, mikor azt
                  kérdezted, hogy ki tud olvasni közülünk?</p>
               <p>- Hát most mi kell?</p>
               <p>- A czárnő nevében parancsolom, hogy nyisd ki az ajtót!</p>
               <p>- Ejnye te hazug gúnár! A czárnő ötezer versztnyire van innen, s majd ő ilyen
                  toprongyosra bízza a parancsait. Elmenj innen, a míg jó dolgod van! Nem hallottad,
                  hogy a kormányzó ötvenet veret a hátadra, ha engem parancs nélkül háborgatsz.</p>
               <p>- De most van ám parancsom.</p>
               <p>- Miféle parancsod?</p>
               <p>- Hogy tégedet rögtön kisérjelek fel a várba, négy katona között. Hát csak szedd
                  fel magad s gyere szép szerével.</p>
               <p>- Szeretném én azt a parancsot látni.</p>
               <p>- Gyere ki, nézd meg.</p>
               <p>- De bizony te gyere be, odakinn sötét van. Én nem vagyok bagoly. Aztán igyunk
                  elébb egy-két pohár gugyit szíverősitőül.</p>
               <p>Erre az ajánlatra rá állt a káplár. Benyovszky kinyitá előtte a ajtót. A mint a
                  tornáczba belépett, Benyovszky becsukta mögötte az ajtót s a káplár négy
                  pisztolynak a lőrését látta a két szeme közé irányozva.</p>
               <p>- Ha egyet szólsz, meghalsz! suttogák a fülébe.</p>
               <p>A káplár ijedtében megréműlt, a tornáczból betolták a szobába, a hol a kandalló
                  tüzénél még másik hat, puskával, karddal ellátott, férfit látott maga előtt.</p>
               <p>- Ha életben akarsz maradni, felelj mindenre, a mit kérdezek, és igazat mondj: -
                  szólt hozzá Benyovszky. Hát téged azért küldtek, hogy engem elfogj? Nilow úr maga
                  parancsolta?</p>
               <p>- Ő maga.</p>
               <p>- Jó kedvű volt, vagy haragos?</p>
               <p>- De nagyon ebadtázott.</p>
               <p>- Mit mondott, hogy ha nem megyek, mi lesz?</p>
               <p>- Akkor egy századot fog ellened küldeni nyomban.</p>
               <p>- Ki vezeti azt a századot?</p>
               <p>- Masinow kapitány, a kormányzó veje. Az a ripacsos.</p>
               <p>- Melyik század az?</p>
               <p>- A bajkáli.</p>
               <p>- A malikiánok telepéből, a kik csak tejet isznak.</p>
               <p>- Csakhogy itt nincs tej.</p>
               <p>- Hát a másik századot, az irkuczkit ki vezeti?</p>
               <p>- A kormányzó másik veje, Mosseff kapitány, a pattantyús.</p>
               <p>- Ágyúi is vannak?</p>
               <p>- Két kerekes ágyú.</p>
               <p>- Kik vontatják az ágyúkat?</p>
               <p>- Hat-hat fegyencz. Kutya csak nem húzhatja, mert ha egyet lőnek, mind
                  elszalad.</p>
               <p>- Hát a tobolszki század?</p>
               <p>- Azt Nilow úr maga vezényli. Ezek a legkeményebb legények: a vár őrizés ő rájuk
                  van bízva.</p>
               <p>- Szólítsd be a társaidat egyenkint.</p>
               <p>A káplár a kisérő katonák neveit hangosan elkiáltá, mire azok egyenkint
                  belépegettek. Ott azután éppen úgy lettek lefegyverezve, mint a káplár, utoljára
                  mind valamennyit bezárták a pinczébe.</p>
               <p>Nilow úr ez alatt otthon a várban az asszonyokat mind bezárta a szobájukba, s maga
                  nyugtalanúl méregette végig csikorgó lépteivel a folyosót, minden fordulásnál
                  megkérdezve az őrstől: »még sem jött vissza a káplár?«</p>
               <p>Mikor aztán három-négy óráig hiába várakozott rá, akkor nagyot sóhajtott. Tehát
                  nem jön fel az a gonosztevő, hogy megtéphetné a haját, hogy egy pár vers atyai
                  ütleggel lezárhatná a számadását! Tehát csakugyan a fegyver élét kell fordítani
                  ellene. Milyen nagyon szerette ezt a rossz embert! Milyen szomorúsága lesz
                  Afanáziának, ha majd lánczraverve fogják őt ide hurczolni; s hallgatnia kell az
                  ordítását, mikor a vár udvaron halálra kancsukázzák. Nem lehet már segíteni rajta!
                  - Felköté a nagy széles tábori övét: beledugta a pisztolyait, feltűzte a nagy
                  veres tollkokárdát a kalapjára s kiadta a parancsait Masinow kapitánynak.</p>
               <p>- Eredj le a századoddal a lázadók telepére, s hozd el őket erővel. Ha
                  ellenállnak, lőjj közéjük.</p>
               <p>A kapitány azt az észrevételt tette, hogy a lőpor, a mit a katonáknak osztottak,
                  nyirkos: el van ázva.</p>
               <p>- Magad vagy elázva, nem a lőpor. Rivalt rá Nilow úr s kikergette maga elől.</p>
               <p>A százados kivonúlt a csapatjával a várból: a sűrű ködben csak az egy lámpafény
                  szolgált neki tájékozásúl, mely a száműzöttek telepéről, mint egy veres csillag
                  világított a távolba.</p>
               <p>Benyovszkynak hírűl hozták az előőrsei, hogy fegyveres csapat közelít.</p>
               <p>Erre ő a Wynbláth csapatjával (mindössze tizennyolcz ember) szembe ment eléjük s
                  bevárta őket a lebontott hídnál, melyen most csak egy szál deszka vezetett
                  keresztűl.</p>
               <p>A katonák kénytelenek voltak a lebontott híd előtt megállani: a kapitány parancsot
                  adott, hogy a túlsó parton felhalmozott gerendákat vissza kell rakni a hídra.</p>
               <p>Benyovszky jól hallotta a parancsszót, s átkiáltott a tiszthez.</p>
               <p>- Sógor! Ne tréfálj! Nem jó lesz az árkon átjönnötök.</p>
               <p>Erre a kapitány minden válasz helyett »tüzet« vezényelt.</p>
               <p>Az egész század, mintegy ütenyre, szabályosan felkapta a puskáját s sortüzet
                  adott. Egyetlen egy golyó sem talált.</p>
               <p>És nyomban utána felelt rá a lázadók fegyvertüze, három katona halva esett el,
                  több megsebesűlt s arra valamennyi lecsapta a puskáját s hasra feküdt a part
                  mentében.</p>
               <p>A kapitány dühösen rivallt rájuk, szidta, káromolta, ütötte őket kardlappal,
                  ránczigálta üstöküknél fogva, nem használt semmit, azoknak semmi okuk sem volt
                  Katalin czárnő dicsőségéért feláldozni az életüket. Mind úgy tett, mintha meg
                  volna halva. - Végre egynek azt rivallta a fülébe, hogy: »szaladj vissza a várba,
                  híjj segítséget!«</p>
               <p>A »szaladj« szóra megelevenűlt a halott s vágtatott el a ködben a vár felé.</p>
               <p>Ekkor aztán Benyovszky jelt adatott a kornétásával, hogy a másik három csapat is
                  vonuljon fel. Azok jöttek roham-lépésekben, vezéreik élükön. Csak az egyik csapat
                  jött csendesen, mert annak a vezére csak a puskájára támaszkodva bírt előre
                  bandukolni. Benyovszky megdöbbenve ismert rá ez emberre. Stefánow volt az: a
                  halálos ellensége, a vetélytársa, a sokszoros áruló, az őrjöngő! De mikor a
                  becsület mezeje megnyílt, akkor elfeledett ez az ember mindent, még azt is, hogy
                  beteg. Mint nyomorék lázár kiszállt az ágyából, fegyverét ragadta, s odatámolygott
                  a csapatja élére. S aztán vezette őket a harczba.</p>
               <p>»Itt vagyok melletted! hörgé Benyovszkyhoz érve. Megesküdtem rá, hogy meghalok
                  érted! Beváltom az esküm.«</p>
               <p>S azzal sorba ölelte a bajtársait, buzdítva, lelkesítve őket lángoló szavaival e
                  döntő órában.</p>
               <p>Benyovszky tisztelettel emelt előtte kalapot. Milyen derék ember lett volna ez, ha
                  Afanázia szép szemeit soha sem látta volna! - Ez a két összeállított adat milyen
                  mély bepillantást enged az orosz nép jellemébe. A túlsó oldalon a zsoldosok között
                  az épkézláb is holtnak teszi magát, az innensőn, hol a szabadságharczosok
                  sorakoznak, még a félholt is fegyverbe öltözik.</p>
               <p>Nilow úr a várkapujának az ablakából leste az ügy kimenetelét. A sortüzelés egy
                  pillanatra lángra látszott gyújtani a világot, a mint a sűrű ködöt átlobbantotta.
                  Arra következett egy szabálytalan puskaropogás, s azután csendes és sötét lett
                  minden, csak a lőpor-füst kóválygott, mint fehér felhő a szürke ködben.</p>
               <p>- Mi történik odalenn? Hogy nem lőnek tovább? Nincs a katonáknak több egy
                  lövésüknél? vagy csakugyan nyirkos a lőpor?</p>
               <p>El nem tudta gondolni, hogy honnan van ez a nagy csendesség?</p>
               <p>Végre lát egy embert a felvonó híd felé futni.</p>
               <p>Az már messziről kiabál torkaszakadtából:</p>
               <p>- Küldjetek segítséget; a lázadók sokan vannak!</p>
               <p>- Tömjétek be a száját! kiált le a toronyablakból Nilow úr. Még a többit is
                  elijeszti. - No hát mi történt? Mit csinálnak a katonák?</p>
               <p>- Ott feküsznek mind az árok-parton, liheg a hírmondó.</p>
               <p>- Halva?</p>
               <p>- Némelyik igazán meghalva.</p>
               <p>- A többi pedig gyáván! Tudtam, hogy így járok velük. Mindig mondtam, hogy ne
                  küldjék nekem ide a bibliafalókat. A bezpopovczik nem lőnek az ellenségre. Hol van
                  Mosseff? Vonúlj ki a te századoddal! Ezek a derék fiúk! Ezek a »molodczik.« Vidd
                  magaddal a két ágyút. Ne ismerj irgalmat. Ágyúztass közéjük, a mint meglátod őket.
                  Vágjátok le őket az utolsó emberig. Élve ne hozzatok elém senkit. A zsákmány a
                  katonáké lesz. Mindenki dupla havi pénzt kap. De ördöngös mennykő! A ki gyáván
                  viseli magát, azt főbe lövetem. Ha nekem visszaszaladtok a várba, a kapun be nem
                  jöttök, közétek kartácsoltatok.</p>
               <p>A jó Mosseff kapitány már előre úgy meg volt félemlítve, hogy a keztyűit
                  megfordítva húzta fel, jobb kézre a balra valót. A gyalogságát bocsátá előre, ő
                  maga a két ágyúja közé vette magát, minthogy tüzértiszt volt. Az ágyúkat lovak
                  helyett fegyenczek húzták. Az ágyúk dübörgése s a fegyenczek lánczainak
                  csörömpölése messziről tudósítá Benyovszkyt, hogy új csapat érkezik.</p>
               <p>Ekkor aztán ő maga rakatta vissza a hídra a talpgerendákat, hogy átvonúlhasson
                  rajta az ellenei elé. Wynbláthot a csapatjával hátrahagyta, hogy az árokparton
                  meglapúlt ellenfélt őrizzék. Ő a többiekkel, harmincznyolcz emberrel a várhoz
                  vezető úton előre vonúlt.</p>
               <p>A mint a nagy ködben olyan közel ért egymáshoz a két ellenséges csapat, hogy az
                  emberi alakok láthatóvá lettek, a katonák vezére nagy hangon átkiáltott
                  Benyovszkyékra: »adjátok meg magatokat zendülők! különben pozdorjává törünk!«
                  Hangján megérzett a félelem, mint mikor valaki a kísértetre kiabál.</p>
               <p>- Szívesen, sógor! kiálta vissza Benyovszky; de hát halljuk a föltételeidet! (S e
                  közben gyors léptekkel haladt feléje.)</p>
               <p>- Micsoda föltételeket? Semmi pardon!</p>
               <p>- Értsük meg egymást.</p>
               <p>- Ne jöjjetek közelebb, mert rátok lövetek!</p>
               <p>- No akkor inkább én kezdem el a lövést.</p>
               <p>S erre a szövetségesek sortűzzel üdvözölték a katonákat, mire az egész század
                  egyszerre elhajigálta a puskáit, s megfutott a csatatérről, a tisztjével az élén,
                  még pedig nem vissza a vár felé, a mivel a várat még megmenthette volna, hanem
                  oldalt egy fenyőerdőbe. Az ágyúk ott maradtak, a vontató fegyenczek is iparkodtak
                  a lánczaikkal tovább csörömpölni.</p>
               <p>Ekkor aztán Benyovszky a két ágyút nekifordítatá az árok mellett elbújt csapatnak,
                  s elkezdett azokkal lövetni reájuk. A fejük fölött elbúgó tekék azokat még
                  halálcsendesebbekké tették, s ezzel a fogással Benyovszky felszabadítá az
                  őrzésükre hátrahagyott Wynbláth-féle csapatot. Ekkor aztán gyors elhatározással,
                  sebesen rohant mind az ötvenhét harczosával fel a várba. Az út tiszta volt előtte.
                  Benn a várban csak az utolsó század katona. Azonban ezek már komoly ellenállásra
                  kész harczosok, a kikkel igazán verekedniük kell, s még mindig két ember jut
                  egyre.</p>
               <p>Nilow úr folyvást ott leste a torony-ablakból a viaskodás kimenetelét. A várőrség
                  vezetését rábízta a korlátnokra. Egészen meg volt zavarodva attól a képtelen
                  helyzettől, hogy ő neki ellene mer állni egy csoport lenézett gyülevész. Azt sem
                  tudta, hányan vannak? s nem sejté, hogy fel vannak jól fegyverkezve. Ismét
                  hangzott a puskaropogás, s aztán a futók zila lármája. Nem a vár felé futottak:
                  azt hitte, a lázadók szaladtak el. Azután elkezdtek ágyúzni. Mégis ellenállnak!
                  Vakmerő emberek! Az ágyúk lobbanásainál kivehette, hogy azok a várnak háttal
                  vannak fordúlva, a miből azt kellett levonnia, hogy a lázadókat lövik. Örült neki,
                  hogy a veje olyan keményen löveti őket. Bárcsak egy golyó elhordaná annak az
                  átkozottnak azt a szép fejét, a ki annyi veszedelmet okozott! Egyszer aztán az
                  ágyúzásnak is vége lett; a közeledő csapat robogása kezdett hallatszani.</p>
               <p>A csapóhíd fel volt vonva a várkapu előtt, mikor Benyovszky csapatja a
                  sánczárokhoz megérkezett, az alakok kilétét nem lehetett a ködben és éjben
                  kivenni, - hogy még nagyobb legyen a csalódás, az ágyúkat is magukkal vontatták, s
                  a meggyújtott kanóczok mécse pislogott szikrázva a ködben. Ezekre szükségük volt a
                  petárdák felrobbantásánál.</p>
               <p>A toronyőr a visszatérő orosz katonáknak nézte őket.</p>
               <p>- Hozzátok-e a lázadókat? kiáltá le a toronyból.</p>
               <p>- Ugyan hozzuk! volt rá a válasz.</p>
               <p>Erre a csapóhíd csörömpölve ereszkedék le a lázadók előtt, s azok gyorsan rohantak
                  át rajta.</p>
               <p>Hanem a toronyablakból lenéző kormányzó felismerte Benyovszkyt a biczczenő
                  lépéséről s elrémülve ordítá alá:</p>
               <p>- Vigyázzatok! A lázadók jönnek!</p>
               <p>Késő volt már. A torony őrsége tizenkét emberből állt, azokat egy jajkiáltás alatt
                  leszúrták a lázadók, egy lövést sem tettek. E rövid küzdelem alatt a kormányzó
                  befutott a toronyból, s hirtelen bezáratta a nehéz vaspléhhel burkolt várkapút,
                  mely a várudvarra vezetett.</p>
               <p>Odabenn még egy teljes század katona állt, jól felfegyverkezve.</p>
               <p>Nilow úr, a helyett, hogy a csatakész csapatja élére álljon, s a lázadók leverését
                  túlnyomó erővel megkisértse, vak rémülettel rohant be a szobájába. Nem tudott
                  egyebet kiáltani, mint »a Sámuelovics!« Úgy tűnt föl előtte most az az ember, mint
                  a mesebeli szörnyeteg, a ki ellen nincs segedelem, a ki szétszórja a fegyveres
                  csapatokat, elkapkodja a markával az ágyúgolyókat, s keresztűl tör a bástyafalon.
                  Még ma délben a fülénél fogva akarta őt az odújából kihúzatni, s már éjfélkor az
                  van itt, hogy őt a fellegvárában letiporja. Máskor sem volt gyors gondolkodása
                  Nilownak, most egészen megbénúlt az esze. Magukra hagyta a katonáit a
                  várudvaron.</p>
               <p>Benyovszky az alatt annál gyorsabb volt az intézkedéseiben. A mint a torony el
                  volt foglalva, s a felkelők, a két ágyúval együtt mind átjöttek a csapóhídon,
                  rögtön felhúzatta azt a hátuk mögött, hogy a künn maradt katonák be ne jöhessenek
                  utánuk. - Jól ismerte a vár minden zegezúgát, egy mellék-folyosó a toronyból a
                  kaszamátákba vezet, egy csapatot odarendelt, hogy a földalatti boltok ablakain át
                  tüzelve a várudvaron álló katonákra, azokat akadályozzák meg a várkapu védelmében,
                  Pánowot pedig utasítá, hogy a petárdát erősítse meg a várkapu závárához, s aztán
                  gyújtsa meg a kanóczát. A torony-ablakba őrt állított, a kinek a váron kívül
                  történendőkre kellett vigyázni. Elől-hátúl ellenség között voltak, s a várból még
                  az egy tornyon kívül semmi sem volt a hatalmukban.</p>
               <p>A vártorony erkélyéről egy nyitott ablakot lehetett elérni. Benyovszky jól ismerte
                  ezt az ablakot: Nilowné szobájába nyílt az. E válságos pillanatban Afanázia jutott
                  eszébe. Minő rémületet kell kiállni e szegény leánynak, ki e perczben még csak
                  nemis imádkozhatik; mert hiszen apja és kedvese állnak egymással élet-halál
                  harczban, melyiknek az életeért könyörögjön?</p>
               <p>Megfogadta a leánynak, hogy az atyjának az életét meg fogja menteni, ha fegyverre
                  kerűl a sor.</p>
               <p>Egy merész szökéssel átveté magát a torony erkélyről az ablakba, s onnan leszállt
                  a szobába. Ott találta Nilownét, a három leányával és a fiával együtt. Ezek már
                  látták Nilow urat a rémület kétségbeesett torzarczával végig futni a szobákon,
                  egyre Sámuelovics nevét kiabálva.</p>
               <p>S a mesebeli bűbájos, a ki elől a családapa elfutott, most ott állt előttük.
                  Odarohantak hozzá, átölelték; úgy könyörögtek neki, hogy mentse meg a férjet és
                  atyát.</p>
               <p>- Azért jöttem előre, hogy őt megszabadítsam! mondá Benyovszky. Hol van Nilow úr?
                  Vezessenek hozzá.</p>
               <p>Nilowné, Afanázia és a többi gyermekek körűlfogták Benyovszkyt s úgy kisérték át a
                  legbelső szobáig, melybe a kormányzó megvonúlt.</p>
               <p>Ott ült a bukott nagyság, karszékébe mélyedve, előtte egy asztal, azon szétszórva
                  az álmodott kincsek, a lopatkai telep térképe, a kurilei drágaságok, meg egy
                  sakktábla feldöntött figurákkal.</p>
               <p>Mikor a rettegett rém belépett eléje, abban a vezéri díszruhában, mely vőlegényi
                  köntöse volt, karddal az oldalán: eleinte rábámult, mintha álmot látna: nem tudott
                  se szólni, se mozdúlni.</p>
               <p>Benyovszky pedig a legengesztelőbb hangon szólt hozzá.</p>
               <p>- Kormányzó úr, atyám! Nem mint ellenség, mint jó barát, mint fiú jövök. Kardom a
                  hüvelyében. Szabadságomat erővel elvették, erővel visszavívtam. Igazságom volt! De
                  öntől csak jótetteket kaptam. Engedje meg, hogy azokat megháláljam. A vár
                  kezünkben van, a ki ellenáll, meghal. Ez hadi regula. De az ön élete nekem drága,
                  mint apámé, jóltevőmé. Vonuljon ön gyermekei szobájába, s én nemesi szavammal
                  állok jót az ön életéért.</p>
               <p>Ettől a beszédtől aztán visszatért a lélek a kormányzóba. Nem látta már a
                  csodahőst maga előtt, hanem csak a mézes-mázos nyelvmestert, a hazug hízelkedőt, a
                  ki a vén gyermekeket mesékkel altatja el. Felforrott a vére attól a szótól, hogy
                  ez a száműzött fogoly, ez a senki! még itt kegyelmet akar osztani ő neki, s úgy
                  beszél itt, mintha ő volna Bolsa várának az ura.</p>
               <p>Mérgesen ugrott fel karszékéből.</p>
               <p>- Te ocsmány áruló! Te akarsz engem megajándékozni az életemmel? Elébb elveszem én
                  a tiédet!</p>
               <p>S azzal kirántá az övéből a pisztolyát.</p>
               <p>- Az Istenért, atyám! mindnyájunkat elveszítesz! sikoltá Afanázia, az atyja karját
                  megragadva; de már akkor a Benyovszkyra irányzott pisztoly elsült; csakhogy a
                  golyó nem a mellébe fúródott, hanem a czombjába.</p>
               <p>Benyovszky érezte, hogy meg van sebesítve, s még sem jött haragba. Csendesen szólt
                  Nilowhoz.</p>
               <p>- Uram! Az ellenállás önnek csak veszedelme.</p>
               <p>- Az vagyok én te neked! A te veszedelmed! Mérges kígyó! ordítá magánkívül Nilow s
                  félretaszítva a nyakába kapaszkodó leányát, elrugdosva az eléje térdeplő
                  asszonyokat, ádáz dühvel rohant Benyovszkyra, s torkon ragadta őt, hogy mindjárt
                  megfojtsa.</p>
               <p>Erre nehéz küzdelem támadt a két férfi között, Benyovszky fiatal erőben levő férfi
                  volt, de az egyik lába rövid s a másik megsebesűlt; Nilownak pedig az elkeseredett
                  düh szaporítá az erejét, és azért Benyovszky még sem rántotta ki a kardját, hogy
                  dulakodó ellenfelét leszúrja, csupán védekezett; a fojtogató öklöket lefeszegetve
                  a torkáról.</p>
               <p>Az asszonynép Isten irgalmáért sikoltva fetrengett térdein a két küzdő férfi
                  körűl; a midőn egyszerre egy csattanó robbanás rendíté meg az épületet; odakünn a
                  petárda elsült, a várkapu bezuhant, s arra diadalordítással rohantak be a
                  várudvarba Benyovszky bajtársai, s megkezdődött a legádázabb harcz egy szűk,
                  bezárt udvarban, a hol a düh és a kétségbeesés küzd egymás ellen: lövöldözés,
                  kardcsattogás, halálordítás zűrzavaros riadója mellett.</p>
               <p>Nilow mind abból nem hallott semmit. Ő csak ezt a gyűlölt alakot akarta
                  megfojtani, a kit sikerűlt már a falhoz szorítania. Benyovszky még akkor sem
                  bántotta megtámadóját.</p>
               <p>Egyszer aztán berúgták az ajtót. Pánow lépett be rajta: arcza, ruhája csuron vér;
                  kezében széles pallosa. A mint meglátta a két dulakodó férfit, rákiálta a
                  kormányzóra.</p>
               <p>- Nilow úr! Bocsássa el ön a kezéből a vezérünket!</p>
               <p>Nilow egy perczre visszanézett a véres alakra, azután fogcsikorgatva mondá:</p>
               <p>- Majd döglötten! s mind két markával átszorítá Benyovszkynak a torkát.</p>
               <p>Ekkor aztán Pánow a kardjával egy csapást mért a kormányzó fejére.</p>
               <p>Azzal vége volt mindennek.</p>
               <p>Afanázia atyja halva esett le térdeplő leányának az ölébe. A vőlegény
                  megmenekült.</p>
               <p>Benyovszky e szavakkal végzi e rémjelenet leírását:</p>
               <p>- »Pánow az én menekülésemet egy élettel vásárolta meg, melyet én olyan szívesen
                  megtartottam volna.«</p>
               <p>E rémjelenetre Benyovszkyt elhagyta testi-lelki ereje. Ott látta a lábainál
                  összerogyni azt a férfit, a kit atyjának nevezett, vérével az ő menyasszonya
                  keblét árasztva el, a szerencsétlen anya jajgatva borúlt férje holttestére,
                  leányai ájultan dűltek jobbra-balra; ő maga a viszás érzelmektől összetörve
                  rogyott térdeire.</p>
               <p>Pánow odaugrott hozzá s felrántotta karjánál fogva.</p>
               <p>- Ne siránkozz most az apád halálán, vezér; hanem gyere verekedni! Benne vagyunk a
                  harczban. Minden pajtásra két ellenség jut. Hallod, hogy csattog a kard, meg a
                  puskaagy odakünn? A te munkád ez! Fejezd be!</p>
               <p>Ez a csatahang eszméletére téríté Benyovszkyt.</p>
               <p>- Gondoskodjál e szegény asszonyokról! mondá Pánownak, s azzal kardját kirántva,
                  rohant ki a folyosóra. Minden lépten-nyomon megbotlott egy halott, vagy egy
                  sebesűlt tetemében. A bajtársak nagyon gyorsan bántak el ellenfeleikkel: folyósok,
                  tornáczok, maga a várudvar terítve volt halottakkal és sebesültekkel; a várőrség
                  nagy része leölve, egy kis maradéka egy bányaköröndbe beszorítva, melynek ajtaját
                  a szövetségesek ostromolták. De a bajtársak közűl is kilenczen halva és heten
                  nehéz sebben feküdtek szerteszét, az egész udvar úszott a vérben. A petárdától
                  meggyulladt várkapu vérvilágot vetett a rémjelenetre.</p>
               <p>Benyovszky véget akart vetni a vérontásnak, s megadásra szólítá fel a köröndbe
                  menekűlt katonákat. E pillanatban puskalövés hangzott a vártoronyból, a mit az ott
                  felállított őrs harsány kiáltása követett:</p>
               <p>»Ellenség közelít!«</p>
               <p>A vészkiáltásra hatalmas sortüzelés következett, mely a váron kívülről hangzott.
                  Vagy a künnrekedt katonák, vagy a kozákok jönnek a várat visszafoglalni. Ha az
                  utóbbiak, az nagyobb baj; mert ezek bátor, jó kedvű verekedők, a kiknek nem tiltja
                  a vallásuk az emberölést.</p>
               <p>Benyovszky a vészlövésre rögtön sietett Chrustiewvel és Wynbláthtal fel a toronyba
                  az előőrshöz: onnan aztán jól láthatta, hogy valóban a kozákok jönnek nagy
                  csapatokban rohamra a vár ellen. Egy részük a sánczárok partján marad,
                  szórt-tüzelést folytatva a sánczkarózat felé, a hol emberfejeket lát feltünedezni,
                  míg más csapat a befagyott sánczárokba mászik alá, e tüzelés védelme alatt
                  lábtókat támasztva a bástyafalnak, s azokon hágva fel a párkányzatra. -
                  Szerencsére a lábtók mind rövidek voltak, nem érték el a párkányt. Le kellett
                  róluk szállniok a kozákoknak, hogy kettőnként egymáshoz kötözzék azokat.</p>
               <p>Benyovszky Wynbláthtal, Chrustiewvel és még négy bajtársával állt velük szemben.
                  Még Wynbláthot is el kellett küldenie, hogy hirtelen gyűjtsön össze egy csapatot a
                  szövetségesekből s siessen velük a bástya védelmére. Ő maga az alatt feltörte a
                  jól ismert bombaraktárt, s előhozatva abból a töltött gránátokat, az akkori
                  hadászat egyik kedvencz fegyvernemét, maga az öt társával ezeket hajigálta kézzel
                  az ostromlók csapatjai közé, kiket társaik tüzelése folyvást megvilágított s
                  néhány percz alatt meg volt tőlük tisztítva a sánczárok. A szétpukkanó gránátok
                  tizennégy kozákot öltek meg: a többi kisebb-nagyobb sebbel iparkodott a lábtókon
                  az árok túlsó oldalára felkapaszkodni. Benyovszky társai közűl egy sem kapott
                  sebet.</p>
               <p>Erre megérkezett Wynbláth huszonkét bajtárssal. A többiek a bástyaköröndbe
                  elzárkózott katonákat őrizték.</p>
               <p>A mint a segélyűl jött csapat megérkezett, Benyovszky elhelyezé őket a
                  sánczkarózat mögött s a két háromfontos ágyút felvonatta a bástyára. A kozákok új
                  tömeges támadáshoz készültek. Számuk öt-hat százra szaporodott fel. Két
                  sortüzelés, s egy pár ágyúlövés a lázadók részéről a tömeg közé minden támadási
                  kedvüket elrontotta; sietve vonultak vissza. Benyovszky erre valamennyi ágyút, a
                  mi a várban szerteszét hevert, mind fölszereltetett, s az erődöt védelmi állásba
                  helyezte. Azután összeszedeté a sebesülteket az udvarból és a kaszamátákból, s a
                  kórházzá alakított nagy terembe felhordatá; a sebészetben jártas Lapinra bízva az
                  ápolásukat. Az ellenfél halottjait leszórták a sánczárokba.</p>
               <p>Reggel három órára be volt végezve a munka. A vár el volt foglalva, kivéve a
                  fellegvár köröndjét, a melyben még eltorlaszolva védte magát a helyőrség maradéka,
                  negyvenkét katona és a korlátnok: a szövetségesek, a halottak és sebesültek számát
                  levonva, negyvenen: tehát kettővel kevesebb számmal, mint a bezárt ellenfél és
                  maguk körűl rekesztve hétszáz kozák által.</p>
               <p>Hajnal felé újra jelt adott a toronyba állított őr, hogy a városban nagy a lárma.
                  Benyrovszky maga felment oda, s látta, hogy az utczákon számos fáklyafény
                  szaladgál alá s fel, valami van készülőben.</p>
               <p>Kiküldé Chrustiewet két bajtársával a várból, hogy kémleljék ki, mi történik oda
                  alant a városban?</p>
               <p>Chrustiew rövid időn visszatért s jelenté Benyovszkynak az újabb fenyegető
                  veszélyt.</p>
               <p>A kozákság kiszabadítá fogságából a hetmant, s most annak a vezetése alatt az
                  egész bolsereczki férfi lakosság kivonúlt a városból a közelfekvő hegyekre: ott
                  ütött tanyát, azzal az elhatározással, hogy a várat nem fogja többé ostromolni,
                  hanem körülzárva tartja, s a szövetségeseket kiéhezteti, a míg azok vagy megadják
                  magukat, vagy kitörnek a várból, a mikor aztán hétszáz ember negyvenet könnyen
                  összekaszabolhat.</p>
               <p>- Itt gyorsan kell határoznunk, mondá Benyovszky, mert ha egy napig tétovázunk,
                  minden menekülési útunk el lesz zárva. Szóljatok hozzá, mit tegyünk!</p>
               <p>Azonban ezúttal senkinek sem jutott egy jó gondolat se az eszébe. A vár az övék
                  volt már; de a hajójuktól el voltak zárva.</p>
               <p>Benyovszky már akkor alig bírta testét-lelkét az összerogyástól fentartani. De
                  érezte, hogy az egész vakmerő vállalat súlya az ő tenyerén fekszik. A pokol
                  kínjaival küzdve kívül és belűl, a pokol ötleteit kellett segélyűl hívnia.</p>
               <p>- Nekem van egy tervem. A városból minden férfi kivonúlt a hegyek közé: nem maradt
                  más otthon, mint az asszonyok és gyermekek. Most vonuljon ki a városba azonnal
                  húsz bajtársunk s tereljen össze minden asszonyt, leányt, gyermeket a templomba.
                  Akkor hordjanak össze a házakból minden bútort, málhacsomagot, halzsiros tonnákat
                  a templom mellé halomra. Mikor ezzel készen lesznek, akkor adják tudtúl az
                  asszonynépnek, hogy készüljenek a halálra; mert ha az ő apáik és férjeik minket el
                  akarnak pusztítani, nekünk más védelmünk nincsen, mint hogy a templomot az ő
                  családjaik fejére gyújtsuk. Ha megakarnak a tűz haláltól menekülni, küldjenek ki
                  maguk közűl három asszonyt és tizenkét leányt az erdőben levő férfiakhoz. Olyan
                  asszonyokat válaszszanak ki, a kiknek gyermekük marad ottan, s olyan leányokat, a
                  kiknek nővérük marad hátra a templomban. Ezek vegyék rá könyörgéssel a férfiakat,
                  hogy rakják le a fegyvereiket, és bennünket engedjenek békével a hajóra szállni és
                  tovább menni. Ötven előkelő férfit küldjenek fel a várba túsz gyanánt.</p>
               <p>Ördögi egy gondolat volt ez! Villám, mely a pokolbúl lő fel az égbe. Pánow magára
                  vállalta ennek a kivitelét. Reggelre össze volt terelve Bolsereczk város minden
                  asszonya, hajadona és gyermeke a templomba. Pánow, hogy még tetézze a pokoli
                  komédiát, odaviteté a megölt kormányzó hulláját is a templomba s az oltár előtt
                  emeltetett számára ravatalt. Több volt ezer léleknél a templomban, mely egészen
                  fából volt építve.</p>
               <p>Korán hajnalban Benyovszky útnak indítá az erdő felé a kiválasztott négy asszonyt
                  és tizenkét szűzet, egy dobverő és Szibaew kiséretében, az írott
                  kapituláczióval.</p>
               <p>A dobszó mellett kihirdetendő izenet méltó volt ahoz az emberhez, a ki nem fél sem
                  az élőktől, sem a halottaktól.</p>
               <p>Ha le nem rakják a kozákok a fegyverüket, ha a szabad elvonulást meg nem engedik,
                  ha az elfogott bajtársakat ki nem adják, s ha a kötés megtartását biztosító
                  kezeseket nem küldenek, a templom fel lesz gyújtva s valamennyi nő és gyermek
                  elégetve. A harmadik harangszó tíz órakor jelt fog adni a templom
                  felgyújtására.</p>
               <p>Ezzel lett útnak eresztve az asszonyi küldöttség.</p>
               <p>Benyovszky maga is nyílalló fájdalmakat érzett a lősebe miatt, melyben még benn
                  volt a golyó, s hogy el nem vérzett bele, csak annak köszönheté, hogy a vér
                  odafagyott a nagy hidegben a seb szájához. A vár minden termében halálnyögés,
                  sírás fogadta: legijesztőbb ott, a hol a Nilow család vonúlt meg. És a bezárt
                  templomból az ablakokon át hangzott fel a várba ezer ártatlan nő és gyermek
                  kétségbeesett siralma. Nem hallgatott rájuk, el volt rá szánva, ha a pokolra kell
                  jutni, annak is a sarkával rúgni be az ajtaját. - Vagy talán jól ismerte az emberi
                  szívek gyöngéit? Biztosra számított? Csak egy árnyékon múlt, hogy a számítása
                  cserben nem hagyta. - A kozákok első hallásra kinevették az egész fenhéjázó
                  felhívást! Hétszáz katona rakja le a fegyvert negyven lázadó rab előtt! - »Vissza
                  rögtön a városba« kiabálta a hetman; - »szabadítsuk ki a lázadók kezei közűl a
                  leányainkat!« s a kozákok már fegyvereikhez kaptak. Ekkor azonban a küldöttségűl
                  jött asszonyok, leányok odatérdeltek a férjeik, apáik elé, rémülten könvörögve,
                  hogy ne nyúljanak erőszakhoz, a templom körűl van halmozva gyulékony bútorokkal, a
                  halzsíros hordók mellett ott égnek a kanóczok. Mire ők az erdőből a városba érnek,
                  lángban áll az egész templom.</p>
               <p>És ekkor megkondúlt az első harangszó.</p>
               <p>Ekkor Benyovszky a templom négy sarkán, - három ölnyi távolban az épülettől,
                  meggyujtatta a tüzeket. Az erdőből csak azt lehetett látni a tűzvilágította ködön
                  keresztűl, hogy a vészfény a templomot veszi körűl s annak a falait festi
                  veresre.</p>
               <p>E rémlátványra a kozákok között kitört a meghasonlás. Az apai s férji szeretet
                  győzött a harczvágy fölött: »Mit nekünk a czárnő száműzöttei? Ki adja vissza
                  nekünk a mi feleségeinket, gyermekeinket?« A hetman gyakorolni akarta vezéri
                  tekintélyét s rohamot parancsolt, a szófogadást megtagadókat ütlegelni kezdte,
                  ezek aztán visszaütlegelték, utoljára megkötözték s kimondták, hogy lerakják a
                  fegyvert.</p>
               <p>A második harangszónál már jött lélekszakadva a kozák küldöttség fel a várba,
                  jelentve, hogy elfogadják Benyovszky föltételeit. Könyörögtek, hogy ne pusztítsa
                  el az asszonyaikat, a gyermekeiket.</p>
               <p>A tengeri vidra is el hagyja fogni magát, ha a fiát kézre kerítették: hát az
                  embernek ne legyen olyan jó szíve, mint a tenger fenevadának?</p>
               <p>Benyovszky felírta a neveket, a kiket túszokúl átadatni kiván; azután azt
                  követelte, hogy a kozákok jöjjenek oda mind a vár elé, fegyvertelenűl. Az erdőben
                  hátrahagyott puskákat cső hegyéig megtömette lőporral és homokkal, s akkor
                  máglyára rakatta és azt meggyújtatá; a puskacsövek mind szétrepedeztek, az egész
                  Bolsereczki kozákság fegyver nélkül maradt.</p>
               <p>Az ötven kiszemelt túszt bebocsáták a várba, s azzal a kozákokat engedték a
                  templomba futni, s az övéiket haza vinni.</p>
               <p>Ekkor kerűlt a sor a fellegvárban körülfogott katonaságra. Azok is megadták
                  magukat további küzdelem nélkül. A korlátnok és hetman vissza lett tartva a
                  kezesűl ottfogattak társaságában.</p>
               <p>És ezzel be volt fejezve Kamcsatka fővárosának csodaszerű meghódítása egy csoport
                  száműzött által.</p>
               
            </div>
            <div type="chapter">
               <head>HARMINCZKETTEDIK FEJEZET. AFANÁZIA - ACHILLES.</head>
               <p>Tizenkét óra alatt ment végbe ennyi megrendítő esemény. Éjjeli tizenegy órától
                  reggeli tizenegyig Bolsa-vára a lázadóktól elfoglalva, a várőrség leölve,
                  elfoglalva; az egész kozák had lefegyverezve, a kormányzó megölve és Benyovszky
                  megsebesülve. Lelkileg még jobban, mint testileg.</p>
               <p>E tizenkét órai harcznak fegyverszünetei is voltak. E hézagokat a vérontás
                  munkájában betölté a még nehezebb munka: az okozott fájdalmak enyhítése.</p>
               <p>A mint a kozákok támadása a vár ellen vissza lett verve, a mint az ágyúk
                  elnémultak, s aztán Chrustiew ki lett küldve a városban történteket kikémlelni,
                  Benyovszky ez idő alatt felkereste Nilownét saját szobájában. Az ajtó előtt őr
                  állt. - Nilowné asszony egyedül volt, ágyban feküdt.</p>
               <p>Benyovszky odaborúlt a lábaihoz s zokogva kérte bocsánatát, a miért őt ilyen
                  gyászba ejté.</p>
               <p>»A tiszteletreméltó nő, bármilyen erős volt is a fájdalma, egy szemrehányó szóval
                  sem illette azt, a ki őt özvegygyé tevé.«</p>
               <p>- Nem így akartam én ezt! Saját éltem árán is megváltottam volna az övét, mondá
                  Benyovszky.</p>
               <p>- Tudom, láttam, suttogá a szerencsétlen asszony. Hová lettek a leányaim?</p>
               <p>(Csak a kis fia kuporgott ott félve az anyja takarója alatt.)</p>
               <p>Benyovszky nem tudott róluk semmit. Az őrtálló szolga megszólalt.</p>
               <p>- Ájultan kivitette őket a terembe az az úr, a ki a kormányzó urat levágta.</p>
               <p>- Kérem, parancsolja el innen azt az őrt! kéré Nilowné asszony.</p>
               <p>- Csak az ön biztonsága végett volt az ide állítva. Eredj, hozz hírt az
                  asszonyságokról.</p>
               <p>Az őr nemsokára visszatért azzal a hírrel, hogy Lapin sebész mind a három hölgyön
                  eret vágott, mire azok magukhoz tértek.</p>
               <p>- Ide kell őket hozni az asszonyság szobájába. Önnek is jó lesz kegyelmes
                  asszonyom, ha eret vágat magán.</p>
               <p>- Jó lesz, hagyá az helybe, s még hozzá tévé azt a kérdést: »ön is meg van
                  sebesűlve?«</p>
               <p>- Talán nem súlyosan. Még most nem érek rá megvizsgáltatni.</p>
               <p>Azzal Lapint hivatva s lelkére kötve a hölgyek ápolását, eltávozott.</p>
               <p>Erre következett a kozákok kivonulása a városból, s a Benyovszky ellentervének
                  végrehajtása. Ez alatt csend lett a várban, csak a sebesültek jajgatása
                  hangzott.</p>
               <p>Csak ekkor mondta meg Benyovszky Chrustiewnek, hogy ő maga is meg van sebesűlve, a
                  kormányzó golyója a czombjába fúródott. Chrustiew rögtön sietett Lapinért. Ez is
                  ügyes sebész volt. Medert, a doktort sehol sem találták. Talán elesett. Éjjel nem
                  lehetett őt a halottak között keresgetni.</p>
               <p>Lapin megtekinté a sebet s azt mondta, hogy az nagyon veszélyesre fordulhat, mert
                  a vér oda van hozzá fagyva. Benyovszkynak a kandallóban rakott tűzhöz kellett
                  állni, hogy a fagyott vér felolvadjon, a mi egyszerre éles fájdalmat okozott a
                  sebesűlt tagban, úgy hogy Benyovszky összerogyott, nem tudott a lábán állni többé.
                  Lapin ügyesen húzta ki a golyót a sebből, s aztán bekötötte azt. Társai átvitték
                  Benyovszkyt az iroda-szobába. A nagy tanácstermen kellett keresztűl menniök, mely
                  már akkor lazarétummá volt berendezve.</p>
               <p>Benyovszkynak még azt a fájdalmas látványt is a lelkére kellett venni, hogy ott
                  látta maga előtt kilencz jó barátját halva és hetet nehéz halálsebben hörögve, míg
                  a másik oldalon ötven nehéz sebesűlt hevert a földön a helyőrség katonáiból. Minő
                  elkeseredett tusának kellett végbemenni e várban.</p>
               <p>Elrendelé, hogy mindenkinek nyújtsanak orvosi segélyt, sebgyógyításhoz a vadászok
                  mind értenek; az ellenséget is ápolni kell, ha megsebesűlt.</p>
               <p>Csak azután engedte magát ágyba fektetni.</p>
               <p>Hajnalban elbocsátá az asszonyküldöttséget az erdőbe vonúlt kozákokhoz, a mire
                  ismét három óra következett, a melyben pihen a küzdelem.</p>
               <p>Csak az ő legnehezebb küzdelme nem pihent. Ez üres órákat éppen az töltötte ki
                  kereken.</p>
               <p>Nyolcz órakor odaizent hozzá Nilowné asszony, hogy beszélni óhajtana vele.
                  Benyovszky sajnálatát küldte vissza, hogy sebe miatt nem teheti nála tartozó
                  tiszteletét.</p>
               <p>Erre Nilowné asszony maga jött át hozzá, - Afanáziát kezén vezetve.</p>
               <p>Mikor meglátták Benyovszkyt a kórágyon fekve, vérvesztéstől sápadt arczczal,
                  testi-lelki fájdalmait visszatükröző megtört szemeivel, a két nő könnyekbe tört
                  ki. Afanázia térdre rogyott az ágy mellett, Nilowné pedig odaborúlt a sebesűltre s
                  az első szavai az ő vigasztalását rebegték.</p>
               <p>Még ő vigasztalta azt, a ki ily nagy gyászt hozott a fejére.</p>
               <p>- Nem veszélyes e seb, nyugtatá meg Benyovszky. Bár jobban czélzott volna, a ki
                  adta, hogy én feküdném helyette a ravatalon.</p>
               <p>S valóban érezte, a mit mondott.</p>
               <p>- Nem! önnek élnie kell és kivenni a részét a mi fájdalmunkból, hogy nekünk
                  kevesebb maradjon. Nagy az én keservem, kipótolhatatlan, mert a legjobb férjet
                  veszítem el, a kit a föld hordott; de önt nem vádolom érte. Tanúbizonysága leszek,
                  s mindenkinek elmondom, hogy ön mily nemesen viselte magát. Eltűrte a kapott
                  sebet, és nem adta vissza. Az életét akarták elvenni, s a kardját sem húzta ki. Ön
                  ártatlan, ön nem oka a mi szerencsétlenségünknek.</p>
               <p>- Ez a szó balzsam az én sebemre.</p>
               <p>- A világ azonban nem fogja azt elhinni soha, s önnek a neve úgy lesz emlegetve,
                  mint egy szörnyetegé, a ki a jóltevőjét megölte. S a vádból nekem is kijut. Miért
                  voltam önhöz olyan jó? Engedje meg, hogy én innen, e kínos emlékű helyről,
                  eltávozhassam, a mint férjemet eltemettem. Ezt meg fogja ön engedni nekem. Két
                  leányomat és fiamat is magammal viszem. A harmadik itt kiván maradni önnél, nem
                  képes önről lemondani. Itt hagyom őt. Mit is csinálna, ha velünk jönne, testvérei
                  között, a kik miatta lettek árvák és földönfutók? Én bízom az ön nemes szívében,
                  hogy nem fogja őt szerencsétlenné tenni, nem fogja elhagyni, hanem megadja neki
                  boldogságát és becsületét. Ismételje fogadását.</p>
               <p>Benyovszky lelkét mélyen áthatotta e bámulatos léleknyugalom és szívbeli nemesség.
                  Azt is tudhatá jól, hogy ha megszabadulása sikerűl, ezt a szegény leányt itt nem
                  hagyhatja, minden rokona és ismerőse üldözött martalékáúl; de azt a hazudozást a
                  házasságról ez órában folytatni nem lehetett. Hisz éppen most az Isten ítélőszéke
                  előtt állott, hamis esküvel ki merné e perczben megsérteni bíráját? Lábai előtt a
                  megnyílt pokol! A kozákokhoz ment küldöttség még nem tért vissza. Ha Isten
                  elfordítja tőle az arczát, ha az a hétszáz főnyi fegyveres férfi-tömeg vad
                  elkeseredésében azt határozza, hogy visszarohan a városba erőszakkal kiszabadítani
                  a nőket és gyermekeket, akkor bizonyára az ő alvezérei végrehajtják a rettentő
                  fenyegetést, s meggyújtják a máglyát ezer ártatlan teremtés feje fölött, s akkor
                  őket is utóléri megérdemlett haláluk. Csak az a láthatatlan lény, a ki az emberi
                  szívek fölött uralkodik, követheté el azt a csodát, hogy a durva, szilaj kozáknak
                  a keblében győzzön a kicsinyei iránti szeretet a megvetett ellenség iránti
                  gyűlölet fölött, hogy hétszáz férfi lerakja a fegyvert, a hetmana parancsa
                  ellenére, egy száműzöttnek a fenyegetése miatt.</p>
               <p>Ebben az órában nem volt szabad Istent kisérteni.</p>
               <p>Benyovszky láztól égő ajkaihoz szorítá a magaslelkű asszony kezét.</p>
               <p>- Fogadom önnek, hogy egész életemnek legfőbb feladata lesz Afanáziát boldoggá és
                  a világ előtt tiszteltté tenni.</p>
               <p>Talán sejtett valamit a szegény asszony? Felállt, megölelte a leányát, fülébe
                  súgta: »szeresd őt híven és mindenkor« s azzal az utolsó szókat rebegte
                  Benyovszkyhoz:</p>
               <p>- Ön miatt vesztette el az atyját, - hadd találja fel ön által férjét és
                  atyját!</p>
               <p>Azzal otthagyta Afanáziát és sietve eltávozott.</p>
               <p>A leány odaült kedvese kórágyának szélére s keservesen panaszolá el, minő heves
                  szemrehányásokkal halmozák el a nénjei e szomorú éjszakán. Őt okolják apjuk
                  haláláért. Vádolják, hogy ő fonta az összeesküvés fonalait, ő okozta vele egész
                  családjuk romlását.</p>
               <p>- Nekem mondják azt, hogy én vagyok gyilkosa az atyámnak; pedig az életemet adnám
                  érte, hogy az övét visszaadjam. Hová vitték őt el?</p>
               <p>- A templomba vitték, mondá Benyovszky, ott terítették ki a ravatalra. Onnan
                  fogják majd eltemetni.</p>
               <p>- És én nem fogok ott lehetni a temetésén, szólt a leány zokogva. Mindenki újjal
                  mutatna rám, és meggyalázna. Engedd meg, hogy odamehessek most hozzá, a míg a
                  templomban fekszik s megcsókolhassam a drága kezeit!</p>
               <p>Benyovszky ijedten kapta meg Afanázia kezét.</p>
               <p>- Hogy mennél most oda? (Átvillámlott az agyán, »hogy te is ott égj el a többi
                  leányokkal együtt!«)</p>
               <p>- Igaz. Nekem a templomba nem szabad belépnem. Isten haragja van rajtam, és az
                  emberek megvetése. Erős leszek elviselni mind a kettőt s nem akarom, hogy az anyám
                  is osztozzék benne. Ez a gyönyörű homlok! Hogy kell neki az ősz haját lehúzni majd
                  rá, hogy a szégyenét eltakarja vele! Nem! Legyen a szégyen csupán az enyém. Tedd
                  meg, hogy az anyám jó híre, becsülete meg ne csorbuljon.</p>
               <p>- Mit tegyek? szólj.</p>
               <p>- Ha anyám beleegyezésével követlek, őt fogják elkárhoztatni; neked azt kell
                  tenned, hogy éjjel, ablakon át szöktess el anyám szobájából. Akkor anyámon csak
                  sajnálkozni fognak, engemet megátkoznak és megvetnek - s az nekem jól fog
                  esni.</p>
               <p>- Úgy fogok cselekedni, mondá Benyovszky.</p>
               <p>E perczben megszólalt az első harangkongás.</p>
               <p>- Mire harangoznak? kérdezé Afanázia.</p>
               <p>Benyovszky lázas indulattal mondá:</p>
               <p>- Eredj a szobádba és imádkozzál!</p>
               <p>- Isten hozzád! rebegé a leányka. Az ég segítsen meg a te nagy bajodban.</p>
               <p>- Ámen!</p>
               <p>Afanázia hazasietett az anyjához és testvéreihez. A tisztító tűz, a purgatórium
                  kínszenvedése várt reá azon a helyen. Atyja kifolyt vérén kellett keresztűl
                  taposnia.</p>
               <p>A második harangszó is elkongott, akkor jött a szerencsehír, hogy a kozákok
                  lerakták a fegyvert. Benyovszkynak egy pillanatra még a testi fájdalma is elmúlt.
                  Megtörténik az, hogy a felháborodott léleknek rögtön helyretért nyugalma az izmok
                  és idegek fájdalmát is elcsillapítja. Tehát nem oda le: a tűzpokolba, fel az égbe:
                  a szabadságba! Itt a szabadulás napja.</p>
               <p>Mit gondolt most lüktető sebével? Kórágyán fekve úgy osztá parancsait, mintha
                  mennyezetes trónon ülne.</p>
               <p>Pánowra bízta az intézkedést a kozákok fegyvereinek megsemmisítése végett;
                  Báturinra az ötvenkét előkelő túsz elszállásolását a vár szobáiban s azoknak az
                  őrizését, Wynbláthra a szövetséges csapat tábori szolgálatának beosztását;
                  Chrustiewre a sebesültek ápoltatását.</p>
               <p>- Hol van Meder? kérdezé. A tanult orvosra magának is nagy szüksége lett volna,
                  mert Lapin csak a kezdetleges segítségre volt jó, golyókat kihúzni, sebeket
                  bekötözni; gyógyításhoz nem értett.</p>
               <p>- Nem találjuk sehol. A bajtársak sorában nincs.</p>
               <p>- Keressétek őt a halottak közt.</p>
               <p>- Ott is kerestük már: híre sincsen.</p>
               <p>Erre közbeszólt Chrustiew.</p>
               <p>- Ne keressétek őt másutt, mint otthon a házában, a kemenczében elbújva. Jól
                  ismerem én a pilulasodrót! Dehogy megy ez olyan helyre, a hol lövöldöznek.</p>
               <p>- Hát eredj utána: keresd fel.</p>
               <p>Chrustiew rögtön elsietett az elhagyott tanyára negyed magával. Chrustiew házába
                  érkezve, első dolguk volt a kályhalyukba benézni. Csakugyan megláttak ott egy pár
                  csizmát, a melyeket előhúzva, kiderűlt, hogy azokban doktor Meder van benne.</p>
               <p>A szerencsétlen patikás azt hitte, hogy a katonák jöttek érte: nem ismerte fel
                  Chrustiewet. Térdre esett előtte s a mellét verve esküdött, hogy ő ártatlan az
                  összeesküvésben.</p>
               <p>Azok nagyot nevettek rajta és hátbaverték. Nem használt neki semmit. Akkor aztán
                  összecsomagolták az egész patikáját, a hátára kötötték s úgy húzták-vonták fel a
                  várba. Fényes nappal volt már: láthatta a havon a vértócsákat. Hát még a
                  várudvarban! Halálfiának hitte magát, mikor Benyovszky elé állíták. Ott is térdre
                  esett, Benyovszkyt a kormányzónak nézte s betanult hadarással mondta el a
                  mentségét: »én ártatlan vagyok! Nem vagyok részes a zendülésben! Semmiről sem
                  tudtam! Én nem vagyok összeesküvő.«</p>
               <p>A bajtársak hahotával nevettek a boldogtalan orvoson.</p>
               <p>Még Benyovszky is tréfált vele - kínjában.</p>
               <p>- Ejh te hazug róka! Hát nem én velem együtt készítetted a petárdákat. Én velem
                  csináltattad a szelenczéket hozzá.</p>
               <p>Erre a szóra az orvosnak csak elmeredt szeme-szája. Még mindig nem volt az
                  eszénél. Arra emlékezett, hogy ő csakugyan csinált petárdákat, de hogy a kormányzó
                  hogyan segített neki szelenczéket csinálni a pokolgépekhez? az már nem fért a
                  fejébe.</p>
               <p>- Adjatok neki egy pohár papramorgót!</p>
               <p>Töltöttek a szájába egy jó adagot. - Attól aztán magához tért, s elkezdte
                  megismerni a bajtársakat. Utoljára aztán kaczagáshoz kezdett; a térdeit ütögette a
                  tenyereivel: »hisz ez a Pánow! Ez meg a Chrustiew! Az a Báturin! Ez meg itt éppeg
                  a Sámuelovics Ágost! No ez dicső dolog! Hát ti bebújtatok a várba? Én meg bebújtam
                  a kályhalyukba. Oh édes Istenkém. Mikor az első puskalövést meghallottam, olyan
                  gyomorgörcs állt belém, hogy haza kellett szaladnom. Jaj, micsoda puffogatás volt
                  az! Azt gondoltam, ég föld összeszakad. Egész éjjel térden állva imádkoztam a ti
                  megtartástokért. Aztán egyszerre csak jöttek a kozákok, nagy lármával, minden
                  házat felkutattak, az elfogott hetmant, meg a katonákat kiszabadították, én
                  bebújtam előlük a kályhalyukba, ott nem láttak meg. Mikor aztán ezek itten értem
                  jöttek, reám találtak, azt hittem, megint a kozákok vannak rajtam, s nem csoda, ha
                  elvesztettem az eszemet.«</p>
               <p>- No de már most szedd össze, a mi még megmaradt: fejezé be a vezér, aztán láss
                  hozzá, hogy flastromot készíts mindnyájunk számára, magam is maródi vagyok.</p>
               <p>Doktor Meder aztán rögtön hozzá látott a rendszeres gyógykezeléshez. A közben
                  Benyovszky tovább folytatta az intézkedéseit.</p>
               <p>Chrustiewnek egy csapattal le kellett vonúlni a kikötőbe, s ott Kuzneczow
                  segélyével a Szent-Péter és Pál hajót elfoglalni, a többi hajót és bárkát a
                  kikötőben pedig mind fölégetni. - Báturin feladata volt az állami raktárakból és a
                  kincstárból az értékes készleteket a hajóra szállítani. - Pánowra lett bízva a
                  halottak eltakaríttatása s a kormányzónak adandó végtisztességtétel rendezése.</p>
               <p>Meder doktornak a flastroma alatt a metsző fájdalom szűnni kezdett Benyovszky
                  sebében, úgy hogy este felé át akarta magát vitetni Nilowné asszonyhoz, hogy férje
                  temetési szertartásáról jelentést tegyen neki; de az özvegy elutasítá a
                  látogatást. A helyett éjjel Afanázia jött oda hozzá czipőtlenűl, hogy lépteinek
                  hangja az alvókat föl ne költse. Meg akarta tudni, hogy kedvesének a fájdalmai
                  enyhültek-e? (Még el sem kezdődtek igazán.) Azután tudatta vele, hogy az anyja két
                  nap múlva el akar útazni Nisney-Osztrogba, tehát a szöktetési tervvel jó lesz
                  sietni.</p>
               <p>Még suttogott, - de már Benyovszky szemeit elnyomta az álom. Négy nap óta nem
                  aludt már. Csak a bekövetkezett erős sebláz ébresztette fel korán reggel.</p>
               <p>A láz daczára még is az ő eszének kellett a dolgok folyását vezetni. Reggel
                  odaizent Nilowné asszonyhoz, hogy a gyászszertartás megkezdése csak az ő
                  parancsára vár. »Rögtön kezdjék!« Az volt rá a válasz.</p>
               <p>Afanázia még is csak együtt mehetett a testvéreivel atyja temetésére. Orosz szokás
                  szerint a gyászoló család nő tagjait tetőtől sarkig sűrű gyászfátyol fedi, nem
                  lehetett kivenni a népnek, melyik a három leány közűl az, a melyik elátkozott.</p>
               <p>Benyovszky elrendelte, hogy a város összes lakossága kivonúljon az utolsó
                  tisztességtételre, s midőn a födéltelen koporsót az ég felé emelt arczú halottal a
                  vár előtt végig vitték, a vár bástyáiról huszonegy ágyúlövés dörgé utána a katonás
                  Istenhozzádot. A temetési pompa nagyszerű és megható volt. Utána a gyászoló család
                  ismét visszatért a várba. A nők családjaikkal együtt úti málházáshoz kezdtek.</p>
               <p>Benyovszky egész nap seblázban feküdt; de még a hagymázos viziók közepett is
                  eszébe jutottak a szabadulási terv további teendői. A temetés végeztével meghagyta
                  Pánownak, hogy bírja rá az érseket, akár szép szóval, akár fenyegetéssel, hogy
                  tartson a templomban prédikácziót a szabadságharczosok diadalának dicsőítésére:
                  azután esküdtesse fel a szövetségeseket az evangeliumra, hogy Benyovszkynak hívei
                  maradnak; s mikor itt elvégzi a czeremóniát, vitesse át Szent-Miklós csodatevő
                  képét a hajóra s ott is tartsa meg a misét, szertartást és felesketést a hajós nép
                  között. - Tudta jól, hogy az orosz fajra milyen befolyást gyakorol a vallásos
                  érzelem.</p>
               <p>Csak este felé hagyta el egy rövid órára a láz. Akkor az alvezérei tudósították az
                  addig történtekről, ő pedig közölte velük az új rendeleteit nagy sietve. Érezte,
                  hogy a láz újult erővel kezd visszatérni: a feje nehezült, eszméi homályosodni
                  kezdtek.</p>
               <p>- Pánow! szólt, visszatartva a leghívebb alvezérét.</p>
               <p>- Mit kivánsz még vezér?</p>
               <p>- Valamit akartam mondani.... olyan sietős.... Afanázia....</p>
               <p>- Mit kivánsz Afanáziától?</p>
               <p>- Útra készűl.</p>
               <p>- Igen. Nilowné készülődik.</p>
               <p>- Éjjel?</p>
               <p>- Nem. Nappal.</p>
               <p>- De igen.... éjjel ha mondom.... Nyitva lesz az ablaka....</p>
               <p>- S mi legyen belőle?</p>
               <p>- El fogod őt szöktetni.</p>
               <p>- Kit? Afanáziát? Én szöktessem el? Miért?</p>
               <p>- Én akarom. Nem! ő akarja... A hozománya szégyen gyalázat... Nem hagyja az
                  anyjának... Érted már.</p>
               <p>- Semmit sem értek.</p>
               <p>- De én parancsolom, hogy elszöktesd Afanáziát.</p>
               <p>- Akkor megteszem. - Hát azután? Hova tegyem?</p>
               <p>- Vidd oda az atyjához.... mondd meg neki, ....hogy viselje gondját.</p>
               <p>Már akkor félrebeszélt.</p>
               <p>És e pillanattól kezdve három napon és éjszakán át magán kívül volt. Meder orvos
                  háromszor vágott rajta eret s nagyon aggodalmasan beszélt az állapotjáról. Az
                  alatt folyt a nagy munka a hajón és a száraz földön. Ő arról mind nem tudott
                  semmit. Pánow nem bocsátott hozzá senkit az orvoson kívül.</p>
               <p>Május első napján izente meg Pánownak Nilowné asszony, hogy másnap el akar útazni.
                  Az út még járható volt szánkóval. Tizenkét ötös kutyafogat várt rájuk felszerelve
                  az udvaron. Málháikat fegyveres szolga őrizé.</p>
               <p>Tehát az éjjel végre kell hajtani Benyovszky csodálatos parancsát.</p>
               <p>Pánow egy óra múlva azután, hogy a Nilowék ablakát elsötétülni látta, odalopózott
                  a szállásuk folyosójára. Egy ablakot csakugyan tárva nyitva talált. Bedugta rajta
                  a fejét, halkan suttogva: »Afanázia kisasszony!«</p>
               <p>A sötétből egy hang válaszolt.</p>
               <p>- Mindjárt itt lesz.</p>
               <p>Pánow Nilowné asszony hangját ismerte fel. Most még jobban megzavarodott. Hát az
                  anya tudtával történik a szöktetés?</p>
               <p>Rövid várakozás után megjelent Afanázia az ablakban, s gyorsan felszökött annak a
                  hídjára, akkor Nilowné asszony is odajött s a leányát átölelte, megcsókolta: úgy
                  engedte Pánow által az ablakból leemeltetni.</p>
               <p>- Hová vigyem a kisasszonyt?</p>
               <p>- Ahoz, a ki atyja helyett atyja fog neki lenni.</p>
               <p>Most lett egyszerre világos Pánow agyában. Ezekösszebeszéltek!</p>
               <p>Nilowné még hozzá tevé suttogva.</p>
               <p>- Holnap reggel nagy lárma lesz a háznál. Ön tud mindent. Zavarba ne jőjjön
                  miatta.</p>
               <p>Kezdette Pánow kitalálni a rejtélyt.</p>
               <p>Sietve kalauzolta Afanáziát az írószobáig, a hol Benyovszky feküdt a kórágyon.
                  Odáig egy pitvaron és egy tornáczon kellett keresztűl botorkázniok, melyekben mind
                  sebesültek feküdtek: a szövetségesek hívei, azután következett a Benyovszky
                  szobája.</p>
               <p>Egy-egy halzsír mécses égett mindenik szobában s a kandallókban lobogott a tűz; a
                  sebesülteknek árt a fagyos lég, azt hitték az akkori sebészek.</p>
               <p>- A kisasszonynak ugyan szomorú tanyája lesz itten, mondá Pánow, miután egy bundát
                  leterített a földre azon kerevet mellé, a melyen a sebesűlt feküdt. Nem tudom,
                  hogy fog tudni aludni? A szomszéd teremben ötven sebesűlt katona fekszik, s az
                  mind jajgat és félrebeszél.</p>
               <p>- Én ébren akarok maradni, mondá a leány; a tüzet nem hagyom kialudni, s ha
                  megszomjaznak a betegek, akkor vizet adok nekik.</p>
               <p>- Akkor igazán egész éjjel lesz foglalatossága. De jó lesz, ha maga is lefekszik
                  arra a bundára. Vezérünk most csendesen látszik alunni. Magam is lefekszem, de pár
                  óra múlva visszajövök.</p>
               <p>Azzal magára hagyta Afanáziát. Egy gyermeteg leányt hatvan seblázban kínlódó
                  között. - S azok számára rossz az éjszaka! Egyre nyögnek, jajgatnak, álmukban
                  beszélnek; ha felébrednek, vízért kiabálnak. Némelyik nem bírja türelemmel a kínzó
                  sebeit elviselni s a szomszédjának könyörög: »vágd el a torkomat azzal a késsel;
                  hadd legyen vége!« Van olyan ki érzi a vége közeledtét s fennhangon imádkozik. A
                  másik beledanol az imádságába, ez már a fájdalmat gyönyörnek érzi, egy-egy fiatal
                  hang panaszosan emlegeti »édes anyám, édes anyám!« Valamelyik rémségesen horkol:
                  vagy talán halálhörgés az?</p>
               <p>És maga ez a kedves arcz itt előtte mennyire el van változva most. Egészen
                  skarlátvörös a színe; az érvágás, vérvesztés daczára, behunyt szemmel is lát, s a
                  mit látott, ahoz beszél; majd meg kinyitott meredt szemmel is álmodik s nem látja,
                  a mi előtte áll.</p>
               <p>Rémség hallgatni, a miket össze-vissza beszél.</p>
               <p>»Hát nem tudja még az apja nevét kimondani?«</p>
               <p>Ki az?</p>
               <p>»Mért nem nyitja ki a szemét? Hadd látnám kék-e vagy fekete?«</p>
               <p>Ezen elévelődik sokáig, hogy nem tudja valakinek a szemét meglátni. Ki lehet
                  az?</p>
               <p>Afanázia odahajol fölé s megcsókolja égő arczát.</p>
               <p>Arra a lázbeteg egy nevet mond ki, melyet Afanázia még soha sem hallott s aztán
                  keserűen zokogni kezd.</p>
               <p>»Oh de messze voltam tőled!«</p>
               <p>A szomszéd teremben a sebesültek vízért nyögnek, Afanázia átmegy hozzájuk,
                  megitatja őket sorba: elpihennek.</p>
               <p>A mellék-tornáczból is hangzik egy rekedt hang: »ihatnám, megégek!«</p>
               <p>Afanázia az ott fekvő beteget is meglátogatja s visz neki abból az italból, a mit
                  Benyovszky számára készített, áforjával vegyített friss vizet.</p>
               <p>Az ott a sebesűlt Stefánow.</p>
               <p>A petárda elsütésekor égés-sebeket kapott a fején; a haját mind lepörkölte a láng,
                  nem életveszélyes a sérülése, de kínzó, az egész homloka be van kötve, a kötelék a
                  szemeit is takarja.</p>
               <p>Afanázia nem ismer rá, midőn a fejét egyik kezével felemeli, hogy könnyebben
                  szürcsölhesse az italt.</p>
               <p>S ennek a kéznek az érintéséről ráismer a Lázár.</p>
               <p>- Te vagy itt? Afanázia!</p>
               <p>S azzal felrántja szeméről a köteléket.</p>
               <p>A hangjáról Afanázia is ráismer.</p>
               <p>- Stefánow! Jó fiú! Én vagyok itt. Kiáltottál, hogy szomjazol.</p>
               <p>- Mit keressz te itt?</p>
               <p>- Vezérünket virrasztom. Igyál a poharából. Ezt neki készítettem. Megosztom veled.
                  Te is szenvedsz.</p>
               <p>Stefánow kóstolatlan tolta el magától a poharat.</p>
               <p>- Nem ezt szomjazom én.</p>
               <p>- Hát mit?</p>
               <p>- Óh, ha te az tudnád? - Adj nekem egy imádságos könyvet.</p>
               <p>Afanázia tudta, hogy az atyja írószobájában áll a könyvfülkében egy kis imádságos
                  könyv; azt felkereste, odahozta Stefánownak.</p>
               <p>- Köszönöm. Hagyd itt. Told közelebb a mécsest; majd ha hívlak, jöjj ide
                  ismét.</p>
               <p>Afanázia visszament Benyovszkyhoz, s aztán valami megmagyarázhatatlan borzadás
                  fogta el, mikor arra gondolt, hogy ő most e két vetélytárs között van egyedül,
                  védtelenűl, a kik mindketten őrjöngnek a kínzó fájdalmaktól - és talán egyébtől
                  is!</p>
               <p>Még soha imádságos könyvvel ilyen szentségtörést el nem követtek, mint Stefánow. -
                  Csak is a vérforraló láz, a lángoló agy csábasága menti, hogy ilyenre képes volt.
                  Az imakönyv belső táblájára levelet írt Afanáziához irónnal:</p>
               <p>»Kedves imádott Afanázia!</p>
               <p>Az a szörnyeteg, a kit ön ápol, önt megcsalta, elárulta és elveszíté. Tudja meg
                  ön, hogy ő neki már felesége van Magyarországon és így önnek tisztességes állást
                  nem adhat a világban. Ő megölte önnek az atyját s meg fogja ölni önnek a
                  becsületét. Álljon ön boszszút e gonosztevőn családjáért és saját magáért.
                  Gyalázatát csak az ő vére moshatja le, s az én kezem lesz az, a mely azt ki fogja
                  ontani, a mint kórágyamat elhagyhatom. És akkor én e bosszúálló kezet önnek
                  felajánlom, mely visszaadja önnek elrablott becsületét.«</p>
               <p>Mikor Afanázia ismét végig járta a sebesűltek szobáit, hogy a hamvadó parázsra új
                  hasábokat rakjon, Stefánow odahívta őt magához.</p>
               <p>- Visszaadom az imakönyvet köszönettel.</p>
               <p>- Enyhülést talált ön benne?</p>
               <p>- Azt hiszem. Valamit írtam a táblájára belűl, olvassa ön el. Az önnek is
                  enyhülést fog szerezni.</p>
               <p>Afanázia kiváncsi volt rá, mit írhatott neki Stefánow?</p>
               <p>Ott, Benyovszky ágya szélén ülve, olvasta el e lélekgyilkoló sorokat.</p>
               <p>Mikor azoknak a tartalmát megérté, megsemmisűlve veté magát arczczal a földre. A
                  fájdalom úgy összeszorítá a szívét, hogy sírni sem volt képes. A súlyos csapások
                  között, a melyek e rövid idő alatt érték, ez volt a legöldöklőbb.</p>
               <p>Tehát az ő vőlegénye, bálványa, eszményképe már egy más nőnek a férje, a kit
                  szeret, a kihez visszavágyik. Nem az édes gyümölcsökkel, nem a zengő madarakkal
                  kérkedő paradicsom az, a miért innen ki akart törni minden áldozattal, hanem a
                  szeretett asszony. S az áldozatok között az ő szegény szíve is ott van.</p>
               <p>S még csak nemis tudta őt vádolni miatta. Most már megtudta az okát, miért volt a
                  vőlegénye oly tartózkodó a bizalmas együttlét tündéri óráiban? Miért nem beszélt
                  soha szerelemről? Miért őrizte úgy a menyasszonyát, mintha leánya volna?</p>
               <p>Most már azt is kitalálta, hogy a lázbeteg kihez beszél álmában és kiről?</p>
               <p>A visszatérő Pánow ott találta őt a földön fekve.</p>
               <p>- Alszol? kisasszonyom!</p>
               <p>- Nem. Halva vagyok.</p>
               <p>- Mi bajod lett? kérdé az ijedve.</p>
               <p>- A mire nincsen ír, szólt a leány felemelkedve. Megtudtam, hogy Sámuelovicsnak
                  már neje van otthon.</p>
               <p>Pánow nagyot rettent e szóra. Ő tudta azt régen, hogy ez így van.</p>
               <p>- Ki árulta el ezt?</p>
               <p>Afanázia nem akarta az árulót megnevezni. Hazudni sem tudott. El lehetett hinni a
                  mit mondott.</p>
               <p>- Ő maga beszélte azt ki álmában.</p>
               <p>Hiszen ez úgy is volt, de Stefánow levele nélkül nem találta volna ő azt ki soha,
                  hogy mi értelme van a lázbeteg álombeszédének?</p>
               <p>Pánow takargatni akarta a titkot.</p>
               <p>- Hátha nem úgy van? A lázban az ember összevissza beszél.</p>
               <p>- Hagyd el, derék Pánow. A te becsületes arczodnak nem sikerűl a tettetés. Te is
                  olyan jól tudod azt, hogy ő már nős. De azért engem ne szánj, és ne vigasztalj. Én
                  őt azért szeretni fogom, mind halálig, s vele megyek mind világig, ha soha boldog
                  nem leszek is.</p>
               <p>Pánow csak összecsapta a két kezét, s lóggázta a nagy fejét, nem fért bele ez a
                  nagy gondolat. Hogy lehessen a világon ilyen szerelem!</p>
               <p>Azután Afanázia suttogva beszélt neki valamit, további tervekről, hogyan kell
                  erről majd a vezért tudósítani, - egész kímélettel - hogy az ő egészsége ne
                  szenvedjen miatta, s aztán bizonyos szabónéról, a ki férfi-öltözeteket készít. A
                  végén még nevetett is Pánow örömében, s aztán a szájára csapott, hogy lehet valaki
                  olyan bolond, hogy ilyenkor nevetést szalajt ki az ajkán?</p>
               <p>A csendes értekezést hirtelen zajos kiabálás szakította félbe, lamentáló női
                  hangok. Nilowék észrevették Afanázia megszökését. Nilowné és a két leánya
                  kiabált.</p>
               <p>Nilowné asszonynak meg kellett mentenie a család becsületét; keresnie kellett a
                  leányát. Az ő szava hangzott ki legélesebben:</p>
               <p>- Hová lett a leányom! Meg kell találnom Afanáziát!</p>
               <p>S rohant a folyosón végig, félretaszigálva az útjában álló őröket. Betört a
                  szobába, a hol Benyovszky feküdt. Ott megtalálta Afanáziát.</p>
               <p>A két hölgy néhány pillanatig némán állt egymás előtt, szembe nézve, mintha
                  fájdalmaikat cserélnék ki pillantásaikban.</p>
               <p>- Hát te itt akarsz maradni? rebegé az anya. Nem jösz az anyáddal?</p>
               <p>Afanázia fájdalomtól felmagasztalt arczczal szorítá kebléhez azt az imádságos
                  könyvet, a mit a másik perczben hevesen eldobott magától, s azzal odaborúlt az
                  álmában mélyen hörgő Benyovszkyra, fejét az övéhez fektetve.</p>
               <p>Nilowné odament a leányához, megcsókolta a homlokát, s aztán szótlanúl
                  eltávozott.</p>
               <p>A vén bolond Pánow úgy zokogott, mint egy rossz gyermek.</p>
               <p>. . . . . . . . . . .</p>
               <p>Nilowék egy óra múlva útra keltek. Afanázia az ablakon keresztűl nézett utánuk,
                  míg az utolsó szánkó is eltűnt. Azután visszatért Benyovszky ágya mellé s el nem
                  távozott onnan se nappal, se éjjel, a míg csak doktor Meder azt nem mondá, hogy
                  Benyovszky minden veszélyen kívül van, a láz végkép elmúlt, most gyorsan fog
                  gyógyúlni, nyugodtan alszik.</p>
               <p>Akkor aztán Afanáziát is rávették, hogy menjen a szobájába alunni. Arra kérte
                  Pánowot, hogy a mint Benyovszky felébred, őt is költesse fel.</p>
               <p>Pánow az ellenkező parancsot adta ki a szolgáknak. Olyan csendesen
                  járjanak-keljenek, hogy a kisasszonyt fel ne ébreszszék, ha holnap ilyenkorig fog
                  is alunni.</p>
               <p>Benyovszky három napi láz után május másodikán délben ébredt fel üdülten.
                  Szerencsés testi szervezete volt, a seb gyorsan gyógyúlt nála, s a milyen heves
                  volt a láz, mely letörte: a mint az elmúlt, ép olyan gyors volt egészségének
                  visszatérte.</p>
               <p>A mint Meder tudata Pánowval, hogy a vezér magához tért, azonnal sietett hozzá az
                  alvezér, az eddig történtekről értesítést adni. - Chrustiew elfoglalta a
                  Péter-Pál-hajót, az útravaló eleséget beszerezték, a készleteket jegyzékbe vették;
                  a jég felvágásával százötven kozák foglalkozik a kikötőben és a folyamban.</p>
               <p>- Hát Nilowék? kérdezé Benyovszky.</p>
               <p>- Már elútaztak. Nilowné idejött, még egyszer téged meglátni. Sírva távozott
                  el.</p>
               <p>- És Afanázia?</p>
               <p>- A hogy elrendeléd, az útazás éjén elszöktetem és ide hoztam. Azóta soha el nem
                  távozott mellőled. Csak most ment el egy keveset nyugodni.</p>
               <p>- Akkor hát az anyának és a leányának itt találkozniok kellett.</p>
               <p>- Úgyis volt. Odakünn lármával kereste és szidta a leányát az anya, idebenn némán
                  megáldotta és megcsókolá.</p>
               <p>- Áldott jó asszony. Hívd ide hozzám most a szövetségeseket.</p>
               <p>A bajtársak nemsokára megtölték a szobát, s üdvözlék a vezért szerencsés
                  felépüléseért, s siettek vele kezet szorítani. Benyovszky mindannyit megdicsérte
                  vitézségeért és hűségeért s megfogadta nekik, hogy ő is hálás lesz irántuk
                  mindenben.</p>
               <p>Azután a szükséges teendők egész sorát osztotta ki közöttük.</p>
               <p>Tutajokat kell építeni, a miken az ágyúkat és a lőszereket a hajóra szállítsák. -
                  Az irodai levéltárt be kell csomagolni. - Az állami raktárakban felhalmazott
                  szőrme-árúkat a hajóra kell hordatni. - Azoknak az árából, ha Khinában eladatnak,
                  ki fog telni majd az Európába útazás költsége, sőt a bajtársaknak is jut belőle
                  annyi összeg, hogy Európában valami állapotot kezdhetnek vele.</p>
               <p>Chrustiew jelenté még azután, hogy a harczban kilencz bajtársuk elesett, a hét
                  nehéz sebesűlt közűl is meghalt három, négy felépült. A hiányzók helyett azonban
                  érkezett tizennyolcz újabb szövetséges s azok között van Izmailoff is.</p>
               <p>- Mit? Izmailoff? S ti befogadtátok ezt az árulkodót?</p>
               <p>- De úgy be tudta ez magát hízelkedni a bajtársainknál, hogy mindent elfeledtek
                  neki. Tisztára mossa a kezeit: nem ő tőle jött az árulkodás, hanem
                  Szudejkintól.</p>
               <p>- De hisz ez nem igaz! Magad láttad a Boscarewhez írt levelét.</p>
               <p>- Azért mégis elhitték, s most ő vele együtt pityizálnak, a szegény Szudejkinon
                  meg rajta rontottak, kihúzták az ágyából, félholtra páholták, s kirabolták a
                  házát. Izmailoff vezetése alatt.</p>
               <p>Benyovszky haragba jött erre a hírre.</p>
               <p>- Vasra kell veretni ezt a gézengúzt s úgy kell a hajóra vitetni, ott hasznát
                  vehetjük, mert tapasztalt tengerész.</p>
               <p>A mint ezt mind elintézte Benyovszky, s a bajtársakat az adott rendeletekkel
                  dolgukra buzdítá, ismét kerülgetni kezdé a szemeit az álom.</p>
               <p>- Nincs egyéb elintézni való? kérdezé a visszamaradt Pánowtól.</p>
               <p>- Még van egy, vezér. Afanázia jön hozzád.</p>
               <p>- Már fölébredt?</p>
               <p>Pánow bevezeté Afanáziát.</p>
               <p>A leány szokatlanúl halvány volt és szomorú. Csendesen lépett oda Benyovszky
                  ágyához, kezeit összekulcsolva. Vissza akarta fojtani könnyeit, de azok mégis útat
                  törtek maguknak, s zokogása alig bírt elmúlni.</p>
               <p>Mikor szóhoz jutott, csak annyit mondott Benyovszkynak:</p>
               <p>»Mindent tudok. Bocsásson ön meg fájdalmam első kitörésének; most már nyugodt
                  vagyok. Ne féljen, nem leszek gyönge többé.«</p>
               <p>S azzal átnyújtá Benyovszkynak azt az imakönyvet, a felnyitott táblájára írt
                  levelével Stefánownak.</p>
               <p>Benyovszky végig olvasta azt, s aztán meghatottan mondá:</p>
               <p>- Igaz. Én nős vagyok. És önt nőül nem vehetem. Magam szándékoztam ezt önnek
                  megmondani, mihelyt önhöz méltó társat találok. Fáj a lelkemnek, hogy ön elébb
                  tudta ezt meg, a mikor nem tudok az ön számára semmi vigaszt, csak a magam számára
                  minden vádat.</p>
               <p>S ezzel kábultan ejté hátra a fejét.</p>
               <p>- Ne fájjon az ön lelkének semmi, mondá a leány, a nemes szív végtelen jóságával.
                  Az ön Afanáziája nem lesz szerencsétlen. Szereti önt és szeretni fogja örökké. Ha
                  nejévé nem tehetett, nem fog magától eltaszítani, hanem megtart magánál, mint
                  gyermekét, mint leányát.</p>
               <p>S azzal megragadta Benyovszky kezét, odaborúlt a keblére.</p>
               <p>- Hát nem úgy adtak-e át önnek, hogy legyen atyám helyett atyám?</p>
               <p>Benyovszky most tudta meg csak, hogy mekkora kincset bízott rá a sors. Ő maga e
                  sorokban ád kifejezést e pillanat alatt kelt érzéseinek:</p>
               <p>»Én nem állhattam ellent a szívbeli őszinteségnek és ártatlanságnak, mely ennyi
                  hűséggel párosúlt egy ilyen szelíd teremtésnél, s lelkem tisztelettel hódolt meg e
                  magasztos érzelmek előtt. Bocsánatért esdtem, hogy állapotomat eltitkoltam előtte
                  s mentségeműl a családom iránti tiszteletemet hoztam fel és összeköttetésemet egy
                  társasággal, mely az ő életét fenyegette, hogy az enyémet megtartsa, s hogy még
                  biztosabb kezességre találjak szívében, hivatkoztam szenvedélyemre, s a vágyra,
                  hogy őt bírjam.«</p>
               <p>Benyovszky maga is elismeri, hogy ez bizony gyönge védelem volt. Az áldozat
                  nagylelkűsége tette csak elfogadhatóvá.</p>
               <p>- Semmi a világon az én szeretetemet ön iránt kiirtani nem képes. Boldogság lesz
                  nekem az, ha abban az országban lakhatom, a melyet ön hazájának választ, abban a
                  házban, a melyben ön otthon lesz, ha önt láthatom és atyámnak nevezhetem. Leszek
                  az ön nejének testvére, gyermekének dajkája és soha én férfinak kezemet nem adom.
                  És most, hogy még csak ne is ábrándozhasson felőlem senki, engedje meg ön, hogy
                  férfimezt ölthessek, s így kisérhessem önt viszontagságos útjában. Még a leány
                  nevem is legyen elfeledve. Holnaptól a nevem Achilles.</p>
               <p>Pánow nem bírta ki tovább hallgatással, odaveté magát a leány lábaihoz, átkarolva
                  azokat, s sírva kiáltá: »Minő szív! Minő nemes lélek!«</p>
               <p>E közben megakadtak szemei a földre leejtett imakönyvön, melynek kitört lapján
                  megismerte Stefánow írását. Rémledezve kezdte elolvasni; felkapta a földről s
                  ismét földhöz vágta.</p>
               <p>- Hisz ezt Stefánow árulta el! Az átkozott! Megyek, agyonütöm!</p>
               <p>Afanázia visszatartá őt az ajtóban.</p>
               <p>- Maradj. Nem kell annak ilyen erős férfi, mint te, elég leszek annak a
                  megbüntetésére én magam is.</p>
               <p>S azzal elhagyja Benyovszky szobáját »azzal a léleknyugalommal, melynek csak egy
                  szilárd elhatározás fölötti elégültség lehet a kútfeje.«</p>
               <p>Benyovszky visszatartóztatá Pánowot, a ki rögtön rohanni akart hogy kiirtsa a
                  világból ezt a szörnyeteget, a kit semmi jóság és semmi bűnhődés meg nem gyógyít,
                  mikor az őrjöngés szelleme előveszi.</p>
               <p>- Mindnyájunkat elébb-utóbb vesztünkbe fog vinni ez az átkozott.</p>
               <p>- De azért, hogy oly őrülten szeret, én nem ítélhetem őt el, mondá Benyovszky.
                  Hisz visszafordíthatná ellenem a vádat, mért nem szeretek én is oly őrjöngve. S
                  lehet, hogy neki volna igaza.</p>
               <p>A míg vitatkoztak, belépett Báturin.</p>
               <p>- Bocsáss! hadd ölöm meg az árulót! kiálta Pánow.</p>
               <p>- Ne bántsd, szólt Báturin, meg van az már ölve, jobban mintha késeket vertek
                  volna a szívébe. Azt láttátok volna, mit tett vele ez a leány, azt hallottátok
                  volna, miket mondott neki. Úgy bánt vele, mint Mihály arkangyal a sátánnal: »Te
                  példányképe a hálátlanságnak és gonoszságnak, tudd meg, hogy gyűlöllek
                  testestöl-lelkestől; azt pedig, kit te hitetlenűl elárultál, szeretem örökké. Ő
                  maga megmondta azt nekem, hogy neje van, s én nem kivántam más, mint leánya lenni.
                  De még ha megölne, ha halálra kínozna, akkor is híve maradnék. Te pedig, a ki az
                  életedet köszönheted neki, a kit elhalmozott jóságával, a ki előtt bűnbánva
                  csúszkáltál, mint egy eb, hűséget esküdözve, kezeit csókolva, magadat átkozva; nem
                  kivánok neked mást, mint a mit magad kivántál magadnak, ha ő ellene még egyszer
                  áruló fogsz lenni!« Erre Stefánow olyan dühbe jött, hogy az ágya fölött függő
                  pisztolyt ragadta le, a leányt keresztűl akarta lőni. De a leány, mielőtt
                  segélyére ugorhattam volna, megragadta a karját s kifacsarta a fegyvert a kezéből
                  s a földre dobta. Micsoda hősnő!</p>
               <p>Azt csak Benyovszky és Pánow tudták, hogy micsoda hősnő!</p>
               <p>- Én aztán elfogadtam az őrjöngőt s becsukattam egy zárkába. Nem tudom mi lelte?
                  Úgy látszik, megint rossz fát tett a tűzre.</p>
               <p>Másnap törvényszék elé állíták Stefánowot. Nem volt mivel védnie magát. Arra lett
                  elítélve, hogy minden tiszti rangjától megfosztassék, s mint közember szolgáljon
                  ezentúl.</p>
               <p>S hogy büntetését még jobban érezze, látnia kellett, a mint a szövetségesek
                  gyülekezetébe belép egy gyönyörű ifjú vitéz, deli prémes dolmányban, kócsagos
                  nyusztkalpaggal a fején, karddal az oldalán, a kinek láttára az egész társaság a
                  süvegeit dobálja fel a levegőbe, lelkesűten rivalva: »Éljen a mi dicső
                  Achillesünk!«</p>
               <p>. . . . . . . . . . . . . . . . . . . . . . . . . . . . . . . . . . . . .</p>
               <p> . . . . . . . . . . . . . . . . . . . . . . . . . . . . . . . . . . . . .</p>
               <p>Ezzel végződik Afanázia tragödiája. Még csak egyszer fogjuk őt látni, a mikor
                  eltemetik.</p>
               <p>Benyovszky ezután a kormány pénztárában levő összegeket kiosztá a szövetségesek
                  között, úgyszintén az állam vagyonát képező selyem-, atlasz-, tafotaszöveteket is.
                  (A következő években a szigeteken járt Cook kapitány valószínűleg ebből az okból
                  találhatta az orosz telepítvényeseket selyemingekkel ellátva, a mi bizonyára
                  Sachalin-szigetén nem terem.)</p>
               <p>Május 4-én huszonöt szövetségest útnak indított Benyovszky az elkészűlt talpakkal,
                  hogy a jég között vágott csatornán harminczhárom túszt a hajóra szállítsanak; a
                  zsákmányúl ejtett szőrme-árúkat százhatvannégy szánon szállították a
                  korvettre.</p>
               <p>A következő napon újból istentiszteletet tartatott a főpappal, s a szövetségeseket
                  az evangelium fölolvasása mellett hűségére felesketé. Az ünnepi szertartás után
                  nagy lakomát adott a várban, a melyre a városból is meghívta az előkelőket.
                  Jellemzi az állapotokat, hogy azok az ilyen meghívást elfogadták. Látszik, hogy e
                  helyen az állam, a kormány iránti hűség teljesen ismeretlen fogalom lehetett.</p>
               <p>A jövő napon Benyovszky az elhagyandó város számára előljárósági tagokat nevezett
                  ki, s azokat feleskette, hogy ő és a társai ellen semmi ellenséges rendszabályhoz
                  nem nyúlnak.</p>
               <p>Ekkor aztán a hátramaradt társaival együtt maga is szánkóra kerekedett s a várost
                  elhagyva, megindúlt Csekawa felé, mely a parton fekszik. Alig lehettek többen
                  huszonkét fegyverfogható férfinál.</p>
               <p>Éjjel tizenegy órára érkeztek meg szerencsésen a tengerpartra. Csurin kapitány, az
                  előre küldött szövetségesek élén, nagy diadallal fogadta őket. Arról biztosítá
                  Benyovszkyt, hogy hat nap múlva annyira ki lesz szabadítva a hajó a jég közűl,
                  hogy az öbölből kivitorlázhat.</p>
               <p>Tehát még hat napig kellett a jég között vesztegelniök, körülvéve felzaklatott,
                  ellenséges indulatú néptől. A jég fölvágásában száznyolczvan kozák vett részt.
                  Milyen könnyen fordíthatták volna ezek a vasrúdjaikat Benyovszkyék ellen.</p>
               <p>Ez a kinálkozó helyzet nemis maradt észrevétlenűl. A szétrobbantott katonaságnak
                  egyik hadnagya, összebeszélve egy volt kormány-hivatalnokkal, ellopózott Kawka
                  faluba s ott megvesztegeté az itelmen tojónt, hogy orgyilkosúl ölje meg
                  Benyovszkyt.</p>
               <p>A hadnagyot híttak Valnoynak, franczia volt. A kormányhivatalnokot Gurgiewnek, az
                  pedig száműzött volt. A rendkívüliségek sorát szaporítja, hogy egy franczia és egy
                  száműzött vállalkozott arra, hogy az orosz hatalom ügyét megfordítsa, midőn azzal
                  minden őseredeti szabad orosz felhagyott már.</p>
               <p>Ez a Gurgiew azonban sógora volt Chrustiewnek, s ez a derék barátja Benyovszknak a
                  felesége révén értesűlve a merényletről, feljelenté azt a vezérének.</p>
               <p>Erre az összeesküvőket hirtelen összefogdosták; a kancsuka vallomásra bírta őket.
                  Akkor aztán visszaküldték őket a városba, hogy gyógyíttassák a felhasogatott
                  hátukat.</p>
               <p>A következő napokon még tizennégy száműzött jött oda a hajóhoz, kérve a
                  szövetségbe léphetésre az engedélyt, azokkal együtt azonban mintegy harmincz leány
                  és asszony is odajött rimánkodni, hogy hadd követhesse az elutazó kedvesét. -
                  Mindannyit fölvenni nem lehetett, a hajó szűk volt hozzá; Benyovszky csak hármat
                  szemelt ki közülök, a többit azzal a kecsegtetéssel hárítá el magától, hogy majd a
                  legelső szigetre való megérkezésük után visszaküldik a hajót az asszonyokért. S
                  azokat is utánuk szállítják. - Azok soha sem látták többé a kedveseiket.</p>
               <p>Az utolsó két nap abban telt el, hogy a hajó árboczaira felvonták a vitorlákat s
                  az alattságot rendbe szedték. Még ez idő alatt is huszonkét besózott medvét
                  szállítottak a hajó éleskamráiba. Ugyan-e napokon minden hajóteher fel lett
                  hordva; az ágyúk talpaikra állítva, a vizes-hordók elhelyezve, a szőrme-árúk
                  vízmentes rekesztékekbe felhalmozva.</p>
               <p>A folyam torkolata meg volt már szabadítva a jégzajlástól, szabad volt az út a
                  tenger felé. Vitorlákra még itt nem volt szükség, a folyam áramlata viszi a hajót
                  magával.</p>
               <p>A horgonyok felszedése előtt Benyovszky szabadon bocsátá a túszúl elhozott városi
                  előkelőket, az egy Szudejkin titkár kivételével, a kit a menekülők megtartottak
                  szakácsnak, hogy eként szolgálja le azt a sok kellemetlenséget, a mit nekik
                  titkári minőségében okozott.</p>
               <p>Midőn Benyovszky maga is a hajó párkányára lépett, a közép-árboczra felvontatták a
                  lengyel konföderáczió lobogóját, s húsz ágyúlövés jelenté az elhagyott szomorú
                  tartománynak a Szent-Péter és Pál gálya búcsú-üdvözletét.</p>
               
               <trailer>-&amp;-</trailer>
               
            </div>
         </div>
         <div type="group">
            <head>MÁSODIK KÖTET.</head>
            
            
            
            <p>
               
            </p>
            <p>
               <hi>G</hi>
               <hi>RÓF</hi>
               <hi>B</hi>
               <hi>ENYOVSZKY</hi>
               <hi>M</hi>
               <hi>ÓRICZ</hi>
               <hi>-nak a XVIII. században kész</hi>
               <hi>ült arczképe.</hi>
            </p>
            
            <p>
               <hi>ÉLETRAJZ.</hi>
            </p>
            
            <div type="chapter">
               <head>HARMINCZHARMADIK FEJEZET. MEGVILÁGÍTÁS.</head>
               <p>Midőn Benyovszky Móricz életírásának azon forduló pontjához elértem, a hol ő
                  megszabadulási tervének sikerültével, szerelmi kalandját is befejezi, s megkezdi a
                  még nehezebb feladatot, a hajóútat azon a rejtélyes tengeren keresztűl, melyen
                  előtte oly kevesen jártak, s azok közűl is visszatérett tudósításokat oly keveset
                  hoztak; - szükségesnek érzem előrebocsátani az egész helyzet megvilágítását, abban
                  a fényben, melyet a későbbkori útazók részletezett adatai vetnek ez ismeretlen
                  világrészre.</p>
               <p>Idáig egészen regényszerű volt a tárgy. Az emberi szenvedély volt a fő tényező: a
                  táj, az évszak, a vidék állat és növény világa csak staffage volt az érdekes
                  történethez: geografia, klimatologia, meteorologia csak szolgája, de nem kalaúza
                  volt a fantáziának, szabad volt városokat egynéhány szélességi fokkal feljebb
                  tolni, a napot a horizon alá nyomni; állat és növényvilágban, paleontologiai
                  leletekben egyik vidéktől a másikra optiot gyakorolni; - a mint azonban a tengerre
                  lépünk, a költői képzeletnek minden előjoga megszűnik: itt a valóság, a tények, az
                  adatok uralkodnak, itt egy negyedrész foknyi tévedés megczáfolja az egész
                  előadást, a különböző népfajok typusai, viselete, szokásai, nyelve, lakása,
                  erkölcse, életmódja, vallása, babonái annyira a lakhelyhez vannak kötve, hogy a ki
                  azokat összetéveszti, gyanússá teszi az egész előadását: az állatvilág a
                  növényzet, a szilárd földön, úgy, mint a tengerfenéken, megannyi hitelesítő tanúja
                  az ott járt útazónak. Sőt még a jegek világában is különbséget kell tenni a
                  háromféle jég között, a melylyel az arcticus hajózó útjában összetalálkozik, s ha
                  a leírásban a jéghegy, a jégtorlasz és a jégzaj összetévesztődnek, a szakértő
                  mosolyogva mondja rá »belletrista!« s azontúl csak a párbeszédeket olvassa el a
                  munkából.</p>
               <p>Minthogy pedig előttem nem csupán az a feladat áll, hogy az olvasó közönségnek
                  szórakozást szerezzek; hanem, hogy egy kiváló magyar hősnek, a ki szerintem
                  praktikus lángész volt, hitelét megállapítsam, annálfogva múlhatlannak tartom, az
                  életrajz folytatása előtt mind azt csoportosítani s rövid kivonatban érthetővé
                  tenni, a mi az ő szibériai útjára, s a későbbi tengeri expedicziójára világítást
                  vethet.</p>
               <p>Különösen figyelembe kell vennem e feladatnál Nordenskjöldnek nem régiben
                  megjelent munkáját, ki a legközelebb múlt évtizedben, Svédországból kiindulva
                  végig az egész jeges tengeren áthatolt a Behring átjáratig s onnan Kamcsatka és az
                  aleuti sziget csoport között lekerülve, ugyanazt az útat tette meg - innentűl
                  kezdve - a melyet Benyovszky úti naplójának második részében leír.</p>
               <p>Nordenskjöld egy századdal később útazott a jeges tengeren, de olyan századdal,
                  mely az ember hatalmát a tengerek fölött az istenerőig fokozta.</p>
               <p>Benyovszky a maga útját, egy primitiv fa-schooneren tette meg, melynek a feneke
                  már a kiinduláskor vizet szív, tökéletlen tengerészeti eszközökkel, régi divatú
                  octanssal, vadászokból, szárazföldi katonákból szedett-vedett hajósnéppel, vad
                  kamcsadálokkal vegyest s teljes hiányával minden tengerészeti térképnek; útban
                  talált szigetlakók féligmeddig megértett utasításaitól kalaúzolva, szeszélyes
                  széljárás, tengeráramlat, úszójégzaj kényére utalva, s az elemeken kívül saját
                  hajósnépének örökös lázadásaival küzdve; - míg Nordenskjöldnek a legtökéletesebb
                  vas alkatú gőzös volt rendelkezésére, mely egyenesen a jeges tenger számára
                  készült, a jégtömeg nyomásaival daczolásra: ellátva az újabbkori segédeszközökkel,
                  tökéletesített tengerészi készülékekkel: felemberelve a svéd tengerészet
                  legválogatottabb önkényteseivel, tapasztalt jégtenger járókkal, nyelvismerő
                  idegenekkel természettudósokkal, czethal és fóka vadászokkal, s kisérve két orosz
                  hajó által, melyek élelmi szereket és szenet szállítottak utána. A mellett az
                  összes elébb járt útazóknak a feljegyzései mind rendelkezésére voltak bocsátva, a
                  kiknek a hátrahagyott nyomdokain haladt e néma világban előre, fel-fel találva egy
                  rozzant kalyibát, egy felállított keresztet, a melyet száz és száz évvel az előtt
                  hagytak ott tanúnak korábbi utazók.</p>
               <p>A vasalkatú csavargőzös »Véga«megkezdte az útját július 21-én 1878-ban, a
                  skandináv partok mentében észak felé; de már Mäső szigeténél olyan erős északi
                  szél fogadta, hogy három napig horgonyon kellett vesztegelnie. Mäsőtől elindulva
                  Chabarowánál egyesűl a három orosz hajóval, melyek egy Sidoroff nevű orosz
                  kereskedő számára a Jeniszei mellől szibériai gabonát készülnek szállítani a jeges
                  tengeren át Európába. Ez útszakaszba beszövi Nordenskjöld egy korábbi
                  látogatásának tapasztalatait a Nowa Szemlyai szigeten, leírja a »libaföldet,« a
                  szamojedek viseletét, áldozathalmait és sírjait; újabban kikötve e helyen ismét
                  meglátogatja azokat s terjedelmes leírást közöl a Nowa Szemlyai állatvilágról.</p>
               <p>Aztán átkel az Jugar Sáron, vagy Avatsa szoroson, melyet egészen jégtől tisztának
                  talál a Cári tengerbe, a hajdankor »mare incognitum«-ába: ott sem talál sok úszó
                  jeget, s augusztus 5-én eléri a Dickson-öblöt, onnan rövid természettani és
                  népismei kutatás után tovább vitorlázik az Aksiniai öbölig. A Jeniszei
                  torkolatánál megválik a két orosz kisérőjétől, a harmadik, a »Léna« gőzös, a
                  hasonnevű folyam beszakadásánál vesz tőle búcsút. Azután egyedül folytatja az
                  útját, Ázsia északi előfokát, a Cseljuskin fokot megkerülve, az új szibériai
                  szigetek felé; itt már útjában sok úszó jeget talál, s aug. 22-én olyan sűrű köd
                  lepi meg, hogy kénytelen egy úszó jégmezőnél kikötni. Majd erős jégzaj közé
                  keveredik s kénytelen visszafordulni, hogy a jégtömkelegből kitaláljon. - Aug.
                  28-án eljut a két nyugati (Szemonowszki és Sztolbovoi) szigetekhez, s e hó 30-án a
                  Lyachoff szigetig hatol; szept. 3-án a »medve szigeteket« haladja meg, folyvást
                  erős jégzaj között, mely azonban járható nyilásokat hagy: (e szigetek a Kolima
                  folyó torkolatát állják el); szept. 6-án éri el a Selagszkói előfokot. Itt kiköt s
                  az egész útjában itt találkozik az első emberi földlakóval. Ez a csukcsok, vagy a
                  saját szavuk szerint »csaucsau«-k faja.</p>
               <p>Innen aztán a csukcsi félsziget part mentében halad kelet felé s szept. 27-én
                  eljut a Kolyucsin öbölig.</p>
               <p>Maga Nordenskjöld bevallja, hogy ha csak pár nappal jobban siet, még a jégzárás
                  előtt kijuthat a Bering útra s onnan a szabad oczeánba s ezzel bebizonyítja, hogy
                  a norvég partokról a jeges tengeren át öt hónap alatt el lehet hajókázni az
                  amerikai partokig. Ez a pár napi időmulasztás, eltöltve a tengerfenék állat és
                  növényvilágának tudományos észleletével, okozta azt, hogy a Végának kilencz
                  hónapig kellett a csukcsi félsziget partján vesztegelni, körülzárva óriási
                  jégtorlaszoktól, melyek a hajó árboczhegyeivel egyenlőek, s csak a jövő évi derék
                  nyárban omlanak ismét szélylyel, kibocsátva körsánczaik közűl az odarekesztett
                  útazó szörnyeteget.</p>
               <p>S még áldania kellett a gondviselést, hogy ezek a roppant jégsánczok elálltak az
                  útját, mert ez által megóvták attól a végveszélytől, hogy az északi szél által
                  felnyomott jégtömegek éles ollóik közé fogva a vashajót, azt mint egy diót
                  összeroppantsák.</p>
               <p>A következő évi július 18-án nyílt meg a Véga körüli jégtorlasz először, hogy az
                  ismét kivitorlázhatott a szabad tengerre.</p>
               <p>Az útazók e hosszú kilencz hónap alatt nem szenvedtek semmi szükséget. El voltak
                  látva jól étellel, itallal, meleg ruházattal, fűtő szerrel: közölve van a naplóban
                  az egész heti változatos étrend, villás reggeli, ebéd, vacsora, hús, hal, zöldség,
                  burgonya, rizs, kávé, thea, czukor: hetenkint kétszer skorbut elleni óvóital
                  grönlandi szederizből: egyetlen betegség sem fordult elő a hajón. Krisztus
                  születése napján fel lett állítva a karácsonfa; s a fölösleggel naponkint
                  megvendégelve a jámbor partlakók, a csaucsauk. Semmi
                  baleset, semmi kaland nem adta elő magát; az útazó urak nem is hatoltak egy napi
                  járónál odább a szárazföldön kutya szánokkal; még csak jeges medvével sem
                  találkoztak. Holmi regényes szerelmi kalandra való alkalom is csak egyszer
                  kinálkozott; de arra sem akadt közülök vállalkozó.</p>
               <p>Az egész útleírásban tehát nincs semmi költőnek való tárgy; de népisme,
                  természetrajz, meteorologia, hajózás és különösen útazástörténet buváraira nézve
                  annál több érdekes feljegyzés.</p>
               <p>Nordenskjöld munkájának túlnyomóan nagyobb részét az őt ez útakban megelőzött
                  vállalkozók jegyzeteinek ismertetése képezi, s azokból bőségesen ád terjedelmes
                  kivonatokat. Visszamegy egész Pliniusig, s De Veere népszerű robinsoniadáját
                  érdemlegesen tárgyalja. Barentsnek több ízben szentel számos lapokat; még az olyan
                  útleírásokat is ismerteti, a melyekről kimondja, hogy azok csupa mesemondások, s
                  semmi elhivésre nem méltók. - És éppen Benyovszky Móricz útazásáról nem tesz semmi
                  említést.</p>
               <p>Ez a mellőzés egy ilyen kiváló útazó és szakember részéről tehát könnyen arra a
                  véleményre szolgálhat okúl, mintha Nordenskjöld az egész Benyovszky útinaplót
                  legkisebb hitelre érdemesnek sem tartaná.</p>
               <p>Én azonban e mellőzésnek egészen más okát találom e műben. Nordenskjöld szigorúan
                  csupán azon útazók feljegyzéseit vette fel a munkájába, a kik »tengeri úton«
                  ugyanazon vidékeket bejárták korábban, a melyet ő érintett 1878-ban. Így Payer és
                  Weyprecht nagy nevezetességű éjszaki expedicziójáról is csak annyit említ meg
                  néhány rövid sorban, hogy az megtörtént; de mind ahoz az ő útleírásának semmi
                  köze. A Benyovszky útazása Kamcsatkától Japánig már éppen azon útvonalt követi, a
                  melyet Nordenskjöld meghaladt; csakhogy ugyanazt az útat, a melyet Benyovszky, a
                  maga rozzant schoonerével, elébb a társaitól Amerika felé vitorlázni kényszerítve,
                  majd az aleuti, a kurili szigetvonalon állomásról állomásra vegyegve, el-el
                  maradozva, majd meg ellenkező szelek által futtából kiverve, sok küzdelem és inség
                  között hajtott végre, kezdve a kedvezőtlen május hónap végén, a mikor még tele
                  jéggel a tenger: mindezt az útat egy futtában tette meg a Véga, július hóban,
                  jégmentes tengeren; gyors gőzhajóval, a Bering szigettől Jeddoig. Még Benyovszky
                  idejében a japániak az európai hajósokat partjaikon megpihenni sem engedték, s
                  Benyovszkynak csak kivételesen engedtek maradást: Nordenskjöld idejében pedig már
                  a Mikadó várja őket díszlakomára a palotájában. Nordenskjöldnek tehát semmi indoka
                  és alkalma nem volt az előtte itt járt útazókat felemlegetni. Egyszer jött csak
                  eszébe, hogy Petropavloszkban, Kamcsatka új fővárosában kikössön, de azzal is
                  felhagyott. Ez az oka, hogy Benyovszkyt egy szóval sem említi: egyébiránt az ugyan
                  itt járt Cooknak sem jut a művében egyéb a név fölemlítésnél.</p>
               <p>Ebből a mellőzésből némelyek azt akarják kiészlelni, hogy talán az egész
                  Benyovszky történet nem egyéb - regénynél.</p>
               <p>Erre én mindenek előtt azt mondom, hogy ha valaki egy olyan mesét tudott volna a
                  fantáziája segélyével kigondolni, mint a milyen Benyovszkynak Afanáziával átélt
                  története s az egész Bolsereczki élet, az nem csak a múlt századnak, de még a
                  jelen kornak is legbámulatosabb regényírói tehetsége volna. Ilyen elbeszélést
                  fantázia elő nem állít. A Kamcsatkától Madagascárig való útazás pedig
                  elvitázhatlan adatokkal van igazolva. S ha ez útazás létrejött, annak előzményének
                  kellett lenni. Benyovszkynak (a magyar-lengyel nemesnek) valahogy Kamcsatkába
                  kellett jutni, onnan valahogy kiszabadulni, s vajjon mi oka lehetett volna más
                  körülményeket jegyezni fel, mint a melyek között mind ez megtörtént?</p>
               <p>Azért én a Benyovszky Móricz egész történetét elejétől végig lélektanilag
                  igazolhatónak tartom; s nem tehetek hozzá egyebet, mint hogy a topográfiai és
                  ethnografiai igazolványokat is igyekezzem körüle összegyűjteni.</p>
               
            </div>
            <div type="chapter">
               <head>HARMINCZNEGYEDIK FEJEZET. ELLENMONDÁSOK A KÜLÖNBÖZŐ ÚTAZÓK ADATAI
                  KÖZÖTT.</head>
                  <head>BÁLVÁNYOK. BETEGEK. CSUKCSI VÁSÁR. BIRKÓZÁS-VERSENY. SÁTOROK. ÉTELEK.
                     TÁNCZOK. NÉPDALOK. ÁLDOZATOK.</head>
                  <p>Nordenskjöld feljegyzéseiből arra a meggyőződésre jutok, hogy útitársai inkább
                     voltak gyakorlott tengerészek, természettudósok, mint ethnográfok, mert a mit
                     népismei észleleteikben kilencz hónapi tartózkodás alatt a csukcsiak földén
                     összegyűjtöttek, az mind nem talál össze azokkal az adatokkal, a melyeket
                     Bastian A. és az orosz kormány által kiküldött expediczió tagjai, Maydell,
                     Neumann csillagász, Afanásjew topograf, és Antonovics orvos, Ligtsin Jugor
                     tolmácstól kisérve, közrebocsátottak.</p>
                  <p>Nordenskjöld útitársa, Nordquist egy kirándulása alkalmával a kisérő
                     csukcsijától azt tanulja ki, hogy az ő bálványuknak a neve »Itjaken Kamak«; s
                     arra a kérdésre, hogy milyen az az isten? azt feleli »uinga lilapen« a mi
                     annyit tesz, hogy »soha sem láttam.« Az is mondatik ott, hogy a csukcsiak a
                     napot és a holdat is imádják, s azoknak áldoznak. - Bastian pedig azt állítja,
                     hogy a csukcsiak istenségének a neve »Änen« s innen nevezik a samán papjaikat
                     änenklawiloknak. Ez istenségnek a tiszteletére minden jurtában a család örege
                     szokott estenkint dobolni a varázsdobon. Ez náluk az imádság. Rendkívüli
                     czeremóniáknál azonban a samán pap maga jön oda a dobot verni, s ilyenkor
                     minden lángot kioltanak a jurtában, csak a parázsnak szabad pislogni.
                     Nordenskjöld társai azt a dobot egyszerű zeneszerszámnak jellemzik, mely
                     mellett tánczolni szokás. A samán e czeremóniáknál felállítja a magával hozott
                     bálványt. Ennek a neve »kama«. Talán ezt értette Nordquist kísérője a »kamak«
                     alatt. Csakhogy ez nem »uinga lilapen«, mert ezt mindenki látta elégszer.</p>
                  <p>A csukcsiak szégyennek tartják a természetes halált, a gyógyíthatlan beteget
                     saját kivánatára ölik meg, a szeme láttára megélesített dárdával, s aztán
                     kiteszik a vad állatoknak. Így jegyzi fel az orosz útazó. Ezzel ellenkezőleg
                     Nordenskjöld társai igen szép jelenetet írnak le, a hol egy halálos beteg
                     testvért a többi testvérei ápolnak, s minden étkezésnél neki adják az első
                     falatot, éjjel virrasztanak mellette; aztán említést tesznek egy öreg
                     csukcsiról, a ki már sánta, vak, bélpoklos és fekélyes, s a fiai még is
                     gondosan ápolják. A két adat teljesen ellentmond egymásnak.</p>
                  <p>Nordenskjöld szerint a csukcsiak között semmi hatóság nincs, se tojón, se
                     vezér: teljes anarchia van szabadjára hagyva náluk. És a mellett csendes
                     békeszerető népek, a kik soha: se maguk közt, se másokkal nem verekesznek.
                     Maydell ismertetése szerint pedig a csukcsi nép a legharcziasabb valamennyi
                     jégsarki faj között, a kiknek a meghódítása az oroszoknak csak aként sikerűlt,
                     hogy szövetkeztek a csukcsiak apró ellenfeleivel, a jukagirokkal, lamutokkal és
                     csuvanczokkal; jelenleg pedig van egy fejedelmük (Erem) a ki Oroszországnak
                     hűbérese, Amraurgin, annak az irámbőrpalotájában volt szállva az egész
                     expediczió, s hogy a mai korban is milyen daliás szokások uralkodnak a
                     csukcsiaknál, azt az aniuszki búcsú alkalmával eleven szinezéssel leírva
                     találjuk Maydellnél.</p>
                  <p>»Nagyboldogasszony napjának estéjén érkezénk meg Aniuszkba, s ott, a késő est
                     daczára, nagy sürgés-forgást találtunk. A nép zajongva tolongott a nyitott
                     vásári bódék körűl, a magas termetű otromba csukcsi mellett a kicsi fürgencz
                     lamut, a díszesen öltözött jakut nő mellett a széles vállú csuvancz, csupasz
                     fővel és mellel; itt egy vén tunguznő unokáját altatva, amott egy csoport
                     tätovált arczú csukcsi némber, gyermekeit szoptatva; midőn hirtelen elkiáltja
                     magát valaki: »ihol a birkozók!«</p>
                  <p>E kiáltásra előlép a tömeg közűl egy szálas csukcsi legény s birkózni szólít
                     egy lamut suhanczot. Arra mind a ketten vetkőzni kezdenek, egészen csupaszra.
                     Harmincz fok a hideg. De az nekik nem baj, az egész testüket bedörzsölik hóval,
                     attól átmelegszik. De még jobban átmelegszik aztán, mikor összekapaszkodnak:
                     mindenki azt hiszi, hogy a nagy termetű csukcsinak kell győzni, járják a
                     fogadások. A nehéz csukcsi már szinte legyűri a karcsú ellenfelét, a midőn az
                     egyszerre kisiklik az ölelése alól s egy gáncsvetéssel a hóba teremti óriási
                     ellenfelét. Erre aztán van nagy diadalordítás és kaczagás a nép közt. A
                     legyőzött atyafiai közbevegyülnek, s új erővel foly a birkózás, a mi utoljára
                     verekedéssé fajúl el. Jó szerencse, hogy az előljárók eleve elszedtek a
                     legényektől minden kést és egyéb ártó szerszámot.«</p>
                  <p>Ez egymásmellé állított adatokból lehet következtetni, hogy már csaknem egykorú
                     (Maydell 1866. - Nordenskjöld 1878.) tudós expedicziók tagjai, kik minden
                     segédeszközökkel el voltak látva, minden kormány által protegálva,
                     felhatalmazva, ilyen ellenmondó tapasztalatokat gyűjtöttek össze. Hogyan lehet
                     akkor a kritika oly szigorú a szegény Benyovszky Móricz irányában, ki száz
                     évvel korább, igazán kutyafuttában, mindenki által üldözve, kergetve, árulóktól
                     fenyegetve, tolmácstalanúl szedegette össze a maga adatait? Nordenskjöld úti
                     naplójában csupán Wrangelt említi fel, a ki 60 év előtt útazta be a Csukcsiak
                     országát, hozzátéve, hogy azóta senki sem járt e helyen. Tehát a
                     Maydell-expediczió története éppen úgy hiányozhat a könyvtárából, mint a
                     Benyovszkyé.</p>
                  <p>Pedig Maydell egy egész esztendőt töltött a Csukcsiak országában, telet és
                     nyarat: ott is járt, a hol később a Véga odafagyott, útleírása 1876-ban már
                     minden európai nyelven megjelent, és a Véga útazói még sem vettek róla
                     tudomást, holott az úti naplójuknak valódi kiegészítésére szolgált volna, míg
                     Kamcsatkát nem is érintvén, Benyovszky naplójára éppen semmi szükségük sem
                     volt.</p>
                  <p>Nordenskjöld is említi, hogy a Csukcsoknak szokott évenkint országos vásáruk
                     lenni Aniuszk helységben. Maydell igen eleven képet rajzol a szibériai
                     sokadalomról.</p>
                  <p>Éppen a megelőző napon érkezve meg társaival, valamennyien az »erem« (főnök)
                     Amraurgin »házában« lettek elszállásolva. Ez is karókra feszített irámszarvas
                     bőrökből van, mint a többi; csakhogy nagyobb mint a közönséges embereké. - A
                     kik a kamcsatkai itelmen lakások leírását olvastuk, emlékezni fogunk rá, hogy
                     azok egész pinczemélységben a földbe vannak vájva, s csak a tetejük áll ki a
                     földből, hágcsón kell beléjük leszállni, a hó néha egészen eltemeti a
                     tetejüket, s a tűzhelyen égő bűzterhes csontfélének a füstje benn marad a
                     sátorban, ha nagy hófúváskor a kürtő szellentyűjét lecsukják. Ez a védelem a
                     hideg ellen. Annálfogva kiváncsiak lehetünk rá, hogy mivel védelmezik meg a tél
                     ellen magukat az éjszakhoz közelebb lakó népek? a kik 15 é. h. fokkal
                     magasabban tanyáznak: a csukcsiak?</p>
                  <p>Ezeknek a sátoraik a kopasz földön állnak, körönd alakban levert karókon,
                     melyeket kupola idomú tetőzet takar be. Az egész sátor szőrével befelé
                     fordított irám-bőrökkel van betakarva. Ebben folytonosan ég a lámpa, éjjel csak
                     egy, nappal több is, ez világít és melegít, a tehetősebbeknél irám-fagygyú, a
                     szegényeknél halzsír ég benne, moha mécsbélben. Jókora lángjának kell lenni,
                     hogy a fölé akasztott bográcsban megfőjön az étel, s a jurta belseje melegen
                     tartassék. De a füstje is elég nagy lehet. A csukcsiak azonban már többet adnak
                     a komfortra, mint az itelmenek. Náluk a nagy sátoron belűl van egy, szintén
                     karókra feszített, alacsony koczkaidomú kisebb sátor, a polog. Az is
                     irám-bőrrel van fedve. Ennek csak akkora nyílása van alól, hogy négykézláb bele
                     lehet bújni. Ebben alusznak, csaknem meztelenre vetkőzve. Itt nem bántja őket a
                     füst, melylyel a sátor tele van. Nordquist szerint ennek a polognak a
                     pádimentuma szénából van megrakva, s bőrökkel betakarva, puhább a szokott
                     derekaljnál. - Azt ismét Nordquist írja le, hogyan szoktak ebédelni e sátorban.
                     Mikor megfőtt az étel: kidugják a fejüket a polog nyílásán, úgy hogy a testük a
                     pologban marad, csak az evéshez rendelt tagjaik jönnek elő a külső sátorba. -
                     Nordquist szerint minden ételt fagyott állapotban esznek; míg Maydellnál az
                     egész csukcsi konyhaművészetet találjuk leírva, melynek remeke a »proganina«
                     fagyott kecsegéből készült vagdalék; erre következik fagyott irámcsontvelő,
                     füstölt irámnyelv, s végűl főtt bográcsos hús. Minden só nélkül készítve. -
                     Nordquistnél a tengeri kutyavérből főtt levest találjuk az első nemzeti
                     eledelek között. Csemegének Maydell és kisérői fagyott bogyókat kaptak,
                     melyeket a csukcsiak irámbőr tarisznyákban tartanak el.</p>
                  <p>A burgyuk, a mi a burjátoknak nemzeti kedvencz eledele, a következő módon
                     készül: egy soha ki nem öblített bográcsba, a mely a tűz fölött lóg, beletöltik
                     az irámtejet, a mi ott főzés közben megsavanyodik, a hogy szokott a tej
                     tisztátalan edényben. Akkor folytonos kavarás közben rozslisztet öntenek bele,
                     s mikor az egész megsűrűdik, kitöltik nyirfakéregből készült bödönökbe.
                     Minthogy pedig a rozs, itteni mívelés szerint együtt terem az ürömmel, s együtt
                     lekaszálva, kicsépelve, annak a magjával együtt őröltetik meg, annálfogva az
                     egész burgyuk egy posajtott czibereszagú, ürömillattal és keserűséggel
                     vegyített bálmosféle, a mely a burját konyhaművészet remekét képezi. - A mi
                     fajtánk azt le nem tudja nyelni. - Mikor a lengyel menekülteknek a burgyukot
                     feltálalták, azok kiöntötték azt a földre. S erre a burját kisérők neki estek,
                     s felették azt a földről, mint a kutyák a kiöntött moslékot, s szörnyen
                     lenézték ezeket az idegen vad embereket, a kik ezt a felséges eledelt
                     utálják.</p>
                  <p>A jukagiroknak a nemzeti eledele pedig a »jukóla«, a mi készül füstölt
                     irámszarvas-nyelvből és szárított halakból, irámfagygyúban kisütve, melyhez a
                     gazdagok pirított rozslisztet, halzsírral berántva, s forró vízzel feleresztve,
                     használnak mártásúl.</p>
                  <p>Ebéd végeztével az asszonyok álltak elő tánczolni és énekelni. Az énekük ugyan
                     nem egyéb, mint a lúdgágogásnak és az irámbőgésnek az utánzása; hanem a tánczuk
                     annál eredetibb. Az egész törzs csaknem mozdulatlan, csupán a kezek hadonáznak,
                     de legfőbb dolog a furcsa arczfintorgatás.</p>
                  <p>Mind a két útazónál, Nordenskjöldnél úgy, mint Maydellnél, nélkülözzük az
                     északi népfajoknak valamely népdalát, akár eredetiben, akár fordításban, mely
                     pedig minden népet legjobban jellemez.</p>
                  <p>Csupán Stellernél (Bering útitársa) találunk az északvidéki népek egyikének (a
                     kamcsadáloknak) tánczáról és énekéről részletes leírást. E szerint az itelmenek
                     nagy zenekedvelők: népdalaik több hangúak, dallamosak, sőt felűlmúlják a nagy
                     Orlando Lassi kantátéit, melyekkel IX. Károlyt mulattatá a Bertalan-éji
                     vérmenyegző alatt. Steller szerint a csukcsiak is nagy zeneértők. Dalaik
                     szövege egyszerű, megénekelnek mindent, a mi éppen a szemük elé akad.
                     Kigúnyolják az oroszok viseletét, szokásait. Szerelmi dalaikat a némbereik
                     költik, a dalt is ők csinálják hozzá. Kitűnő hangokat találni náluk, olyan
                     hangszökések és hajlítások vannak a torkukban, hogy azokat az olasz énekesek
                     nem egyhamar tudnák utánuk csinálni. (Ez tehát egészen más, mint a »lúdgágogás
                     és irámbőgés;« vagy tán száz év múltán fajúlt el a csukcsi népzene?) Steller
                     még kürtöket és sípokat talál náluk, melyekkel a dalt kisérik; az újabbkoriak
                     már csak dobokat említenek.</p>
                  <p>Egy népdalt a hangjegyezett dallamával együtt találunk e korból megörökítve. A
                     szöveg a vendégűl látott utazókat veszi elő.</p>
                  <p>»Ha én az őrnagy szakácsa volnék, levenném a rotyogó bográcsot a tűzről.«</p>
                  <p> »Ha én a zászlótartó szakácsa volnék, keztyűben nyúlnék a bográcshoz.«</p>
                  <p> »Ha én a Paulozky volnék, fehér nyakkendőt hordanék.«</p>
                  <p> »Ha én a Paulozky Ivánja volnék, piros harisnyát viselnék.«</p>
                  <p> »Ha én a diáknak volnék, minden sirályt leírnék.«</p>
                  <p> »Ha én a diáknak volnék, minden halbőrt lehúznék és kitömnék.«</p>
                  <p> »Ha én a diáknak volnék, minden szűz leányt leírnék.««</p>
                  <p>Azonban egy érzelgős szerelmi dalt is találunk feljegyezve, ezt is az
                     itelmeneknél: »Elvesztettem az asszonyomat, el a lelkemet vele. Búmban az erdőn
                     bujdosom, fakérget szedek, azt eszem; korán reggel fölkelek s kergetem az
                     angits kacsát a tengerbe, s hátra-hátra tekintgetek, nem látnám-e meg valahol a
                     kedvesemet?«</p>
                  <p>A kamcsadálok tánczait pedig így írja le Steller:</p>
                  <p>»A milyen szilaj a tánczuk, éppen olyan vad az azt kisérő rivallásuk, mely
                     különben ütenyre támad. S mind a kettőbe úgy bele tudnak szeretni, hogy
                     valóságos dühöngésig viszik; rugdalóznak, kiabálnak, hogy az izzadság csorog az
                     arczukról; a ki legtovább bírja, az a vitéz; azt szeretik az asszonyok. A
                     tánczkör egyre tágabb lesz, egyre többen állnak a karéjba, utoljára még az
                     öregek is bele ugranak, s eljárják estétől kiviradtig.«</p>
                  <p>Nem lehet kitalálnunk, hogy e két különböző leírás a két szomszéd népfaj
                     közötti eltérést jellemzi-e, vagy talán csak a két messzeeső időkort, melyet
                     egy század választ el. Hiszen még nálunk magyaroknál is nagyot változott a
                     táncz és a dal egy század alatt.</p>
                  <p>----------</p>
                  <p>Maydell leírja a csukcsi országos vásárt Anui mellett. Ott van a kozákoknak egy
                     tuskó házuk: az orosz kormány előretolt állomása, mely a hatalmat képviseli s a
                     harácsot összegyűjti. Ide jönnek az orosz kalmárok is, dohányos zsákokat és
                     vaskondérokat hozva magukkal; cserébe megy a vásár s az értékegységet képezi a
                     dohány. Egy púd (20 kiló) dohány megér 5 vidrabőrt, vagy 10 rókát, vagy 10
                     nyestet, ráadásúl jár egy vasfazék. Mikor az iszpravnik beszedte a helypénzt
                     (bőrben), akkor megadja a jelt, hogy szabad a vásár! Első nap nagyban megy a
                     kereskedés, második nap jön az apraja, apróbb szerszámokat cserélnek tengeri
                     kutyafogakért. Igen keresett árú a nyírfa-lándzsanyél, a csukcsiak hazájában
                     már nem nő annyira a nyír, hogy dárdanyelet adjon. A nyírfáról azt írják
                     Szibéria ismertetői, hogy az nem volt otthonos e világrészben az oroszok
                     megtelepűlése előtt, csak akkor kezdett elterjedni, s az a monda él a
                     bennszülött vad népek között, hogy a mint egy vidéken feltűnnek ezek a fehér
                     kérgű fák, nyomban jön utánuk a »fehér czár« uralma.</p>
                  <p>A vásár végeztével aztán kezdődnek a népies játékok, azok közt legérdekesebb a
                     versenyszánkázás kétfogatú irámos szánkókkal. Huszonhárom szánkó állt sorba az
                     Anui jegén, s valamennyi között Amraurgin fejedelem nyerte el a díjat, népeinek
                     nagy tapsai között.</p>
                  <p>A csukcsiak szánjai és szerszámai ma is olyanok, mint a minőknek Billings száz
                     év előtt leírta. Akkor még fapánczélt is viseltek. Sem a vas használata, sem a
                     kereszténység behozatala nem változtatott a szokásaikon semmit. Két
                     missionárius pópa jár közöttük és téríti őket; de ők azért, ha
                     megkeresztelkednek is, áldoznak a régi isteneiknek s sok feleséget tartanak. Ez
                     utóbbira azért is szükségük van, mert a férfiak a vadászaton kívül semmi
                     munkához nem értenek, s azt egy asszony meg nem győzi. Hanem azért aztán a
                     férjek mind papucs alatt is vannak.</p>
                  <p>Az isteneknek való áldozás módját is egészen különbözően írják le Nordenskjöld
                     útitársai és Maydell. Az előbbiek szerint a csukcsi beéri azzal, hogy a jégbe
                     lyukat fúr, s abba néhány étel-morzsát beledob. Ezzel megnyerte a bálványa jó
                     akaratát. - Maydellnél a bálványok drágábban adják a pártfogásukat.</p>
                  <p>Mikor Maydell és társai veszélyes és küzdelmes útjuk végén eljutottak a
                     tengerparthoz, akkor a csukcsiak hozzá fogtak az ünnepélyes áldozathoz. Minden
                     férfi a szarvánál fogott egy irámot s azzal a kését annak a szívébe döfte.
                     Akkor aztán elereszté az irámot. A megölt állat még azután néhány perczig
                     tántorog előre hátra, s abból jósolnak, hogy hogyan esik el? ha a jobb oldalára
                     esik, az szerencse a gazdájára nézve, ha a balra, az szerencsétlenség. Az
                     áldozatokat aztán feldarabolják, megsütik, fellakomázzák, a fejeiket az
                     agancsokkal körbe rakják. Egy irámot azonban odavisznek a tengerpartra, a hol
                     az oly meredek, hogy a hullámok csapkodják, annak a vérét a tengerbe bocsátják.
                     A többi irámok vérével pedig az arczaikat fecskendik be, s a sátoraikat és
                     pologjaikat mázolják össze.</p>
            </div>
            <div type="chapter">
               <head>HARMINCZÖTÖDIK FEJEZET. KOHN ALBIN ADATAI A SZIBÉRIAI ÉLETRŐL.</head>
               <!-- milestone type="subChapter" n="I"/ -->
               <p>A legérdekesebb adatokat találjuk, melyek Benyovszky feljegyzéseire leginkább
                  fényt vetnek, Kohn Albinnál. Ez az útazó is, mint politikai száműzött tette meg az
                  útat Szibériába, a honnan hét évi ott-tartózkodás után az általános amnesztia
                  folytán kerűlt vissza, s ezen oda és ide útazás közben minden jó és rossz oldalát
                  kitanulta a helyzetének, s a mellett kellő képzettséggel is bírt tapasztalatainak
                  rendszeres megítélésére, s a népélet jellemző apróságai nem kerülték ki
                  figyelmét.</p>
               <p>1864 virágvasárnapján hágott át az Urálon egy 400 deportáltból álló csapat, kiknek
                  nagyobb része politikai elítélt volt, lengyel felkelők, a többiek közönséges
                  gonosztevők, rablók, nő-, férj- és gyermekgyilkosok, közpénz-sikkasztók, hamis
                  pénzgyártók, örömleányok. - A legelső kalandjuk volt egy égő erdőn keresztűl
                  menekülés, a hol a kiséretet képező kozákok elkiáltva a vezényszót: »meneküljetek
                  gyerekek!« maguk előre vágtattak; a foglyaikra bízva, hogy a bőrüket megmentsék a
                  sarkukba nyomuló lángok közűl.</p>
               <p>Az orosz kormány hajdanonta a deportáltakat egyfolytában szállította száműzetésük
                  végpontjáig, úgy hogy a kinek Kamcsatka lett az új hazája, két telet és egy nyarat
                  töltött el az útazásban. Az újabb időkben már csak a nyári hónapokban szállítják
                  őket, s ezt nem annyira humanizmusból változtatták meg eként, mint inkább
                  gazdálkodási szempontból; mivelhogy a téli gunya fejenkint 25 rubelbe kerűl minden
                  deportáltnál. A nyári útnál ez megtakarítódik, a mi 3 millió rubelt tesz a
                  költségvetésben. Útiköltséget természetesen nem kapnak a száműzöttek, hanem vagy
                  van maguknak költőpénzük, vagy ha nincs, koldulnak. A mit Benyovszky idejében a
                  kisérő szotnik hajtott végre, hogy a nagy városokban sorba koldulta a tehetőseket
                  s a kapott pénzt, eleséget, ruhát kiosztotta a foglyai között, azt jelenben
                  egészen rendszeresíték.</p>
               <p>A mint egy faluba, vagy városba megérkezett a deportált csapat, kiválasztanak
                  maguk közűl három jó hangú énekest, azokra felrakják a legnehezebb lánczokat, s
                  ezek azután egy fegyveres kozák kiséretében végig járják az utczákat, énekelve és
                  kápsálva a gazdagok házai előtt. Elébb azonban a vezénylő tisztnél le kell tenni a
                  taksát: 3-tól egész 10 rubelig. Az így összeénekelt pénzt aztán kiosztják az egész
                  társaság között, éppen úgy a ruhaneműt, elemózsiát. Minden orosz szívesen ád nekik
                  »radi Chrysta.« (A Krisztus nevében.)</p>
               <p>A nagy csapat azután eloszlik, vidékek szerint, ki hová száműzetett. Mikor Kohn
                  Albin Ursolába megérkezett a burjátok közé, csak hetvenen voltak már együtt. A
                  rendőrfőnök ezzel a szóval fogadta őket: »no fiaim, arra van észak, erre dél,
                  amarra kelet, emerre nyugat. A ki nem akar dolgozni, választhat merre menjen,
                  hanem a ki csendesen, engedelmesen meg akar maradni, az találhat munkát s megélhet
                  tisztességesen.« (Nem lehet-e ráismernünk abból a néhány szóból az említett
                  rendőrfőnökben Benyovszky kedélyes kamcsatkai kormányzójának, Nilow úrnak
                  képmására?) - Másnap a hetvenből csak huszonöt volt együtt. Az a huszonöt talált
                  is Ursolában munkát, a kormány számára téglát vetettek, sót főztek, nyáron szénát
                  takarítottak. Ezek többnyire politikai elítéltek voltak. Később meg lett nekik
                  engedve, hogy önálló foglalkozást keressenek. A lengyelek leginkább pék-, szabó-
                  és asztalos-mesterséggel foglalkoztak, s jó keresetük volt. Hanem a gonosztevő had
                  szétfutott bradjágnak. A hivatalos rapport azt mondta rájuk, hogy »pomjör«
                  (meghalt).</p>
               <p>Társadalmi helyzetükben is feltaláljuk ugyanazt az állapotot, a melyet Benyovszky
                  és társai Kamcsatkában találtak. Ítéletük kitaszítja őket a tisztességes
                  társaságból, hanem azért minden háznál szívesen látják mindazokat, a kik lelki
                  míveltséget hoztak magukkal; a durva, marhaszőr-posztóból készűlt kabátjaikat
                  átalakítják úrias paletot-ká, s abban minden úri háznál megjelenhetnek. - Ez is
                  összetalál Benyovszky feljegyzéseivel.</p>
               
               <milestone unit="unspecified"/>
                  <!-- milestone type="subChapter" n="II"/ -->
                  <p><label>A BRADJÁGOK.</label></p>
                  <p>Bradjágnak híják Szibériában a szökevényt, a ki a kényszermunka helyett,
                     melynél kap rendes élelmezést, rabköntöst és börtönlakást, inkább választja a
                     szabad ég alatt csavargást, koplalást, rongyoskodást.</p>
                  <p>Megszökni nagyon könnyű akármelyik állomásról, de hová menni? A deportált
                     gonosztevő nem azért szökik meg, hogy a hazájába visszatérjen, vagy akárhol a
                     czivilizált világba eljusson, hanem hogy a nyári munkát elkerülje. Télen aztán
                     újra elfogatja magát, álnevet vall be, valamely csekély bűnért félesztendőre
                     elítélteti magát, akkor aztán megint van egész télre való ellátása. Tavaszszal
                     megint megszökik.</p>
                  <p>Künn a pusztán ezer veszedelem vár rá. A burját vadászok betanított kutyákkal
                     hajszolják a szökevényt s lenyilazzák, mint a vadat; majd áradt folyamokon kell
                     átvádolnia, úszó fatörzsökön, ismét havasokon áthatolnia s utoljára a
                     rettenetes őserdőben a »tajgá«-ban felkeresni a »bradjágok útját.«</p>
                  <p>Rendesen nagyobb csoportokban kisértik meg a szökést, valami vén bradjág
                     vezetése mellett, a ki már gyakorlatból ismeri a bradjág-útat.</p>
                  <p>Ez egy titkos ösvény az őserdőn keresztűl, a melyet csak a fák oldalaiba vágott
                     jegyekből ismerni fel; éjszakára menedéket adnak az odvas fák. Néhol találni
                     egy-egy »szaimkát,« fatörzsekből épült gunyhót, melybe az orosz parasztok
                     ennivalót, sót és ruhadarabokat hagynak hátra a »szegény legények« számára.
                     Néhol a falvakba is bemehetnek, a hol a parasztok jól tartják, rejtegetik őket,
                     ott akár meg is vénülhetnek, senki sem árulja el ottlétüket; de ellenben olyan
                     falvak is akadnak, a hol a lakosság a bradjágot üldözőbe veszi. Az ilyenekre
                     figyelmezteti a csavargót a fákba vágott kereszt, s a bradjág nagy kerülőt tesz
                     a falu körűl. A bradjág mestersége az, hogy koldul, zsarol, lop és rabol, s a
                     hol megharagítják, gyujtogat és gyilkol.</p>
                  <p>Sajátságos szokás, hogy az orosz hatóságok nemcsak hogy nem üldözik a
                     bradjágokat, hanem még fel is használják őket. Mikor útat kell csinálni, a
                     mihez az orosz parasztnak nincs kedve, a burjátnak pedig se kedve, se értelme;
                     akkor az iszpravnik kidoboltatja, hogy jó fizetésért jöjjön a ki akar útat
                     csinálni. És akkor százával jönnek elő a bradjágok az erdőből. Rendes alku
                     szerint elvállalják a munkát, s kiosztják egymás közt az angáriát, kikötve azt,
                     hogy őket senki, saját beleegyezésük nélkül, el ne fogja.</p>
                  <p>Az elítélt gonosztevőkön kívül aztán szaporítja még a bradjágok osztályát az
                     apai háztól megszökött gyermekek, leányok, a férjeiket elhagyott asszonyok nagy
                     száma, a kik egész életüket azzal töltik, hogy a végtelen pusztákat
                     bebarangolják, s Szibéria tömlöczeit sorba megülik.</p>
                  <p>Egy bradjág nőről érdekes történetet jegyez fel száműzött útazónk.</p>
                  <p>Kacsuga mezővárosában ismerkedett meg egy bradjág nővel, a ki ott igen boldog
                     életet vitt. Ez egy igen gazdag tomszki kereskedőnek a leánya vala. Egykor egy
                     fiatal száműzött lengyel gyógyszerész kerűlt a házukhoz, a kit a kereskedő
                     felfogadott segédjének. Csakhamar nagyon megszerette a családapa, de még jobban
                     a leánya. A hűséges, eszes és ügyes fiatal ember gyakran volt vendége a háznak.
                     Rábízták, hogy tanítsa a házi kisasszonyt franczia nyelvre és zenére. Az lett
                     belőle, hogy egy harmadikra is megtanította: a szerelemre. A lengyel ifjú
                     megkérte az apától a leányának a kezét, s a leány is kinyilatkoztatá, hogy
                     egyedül őt szereti, másé nem lesz. A gazdag kereskedő azonban hallani sem akart
                     róla, hogy ő a leányát egy »poszjelenyecz«-nek adja feleségűl, mikor ő annak 30
                     ezer rubel kelengyét szánt, a miért még egy iszpravnik is elveheti.</p>
                  <p>Erre aztán a fiatal lengyel elbúsulta magát, s a hatóságtól engedélyt kért,
                     hogy elköltözhessen telepítvényesnek távolabb Kelet-Szibériába, azt mégis
                     kapta.</p>
                  <p>Kevés idő múlva aztán eltűnt a szép kalmárleány is s vele együtt az
                     iszpravniknak szánt kelengye, a 30 ezer rubel. Az apa minden fát megmozgatott,
                     hogy a leányát visszakerítse; de soha többet rá nem akadt. Azok ketten igen jól
                     intézték el a cselszövényüket. A lengyel ifjú a meghatározott helyen várta a
                     kedvesét s átvette tőle a nagy összeg pénzt. A leány pedig elfogatta magát,
                     mint bradjág-nőt s álnév alatt valami tolvajságot vallott magára. Ezért aztán
                     elítélték börtönre és polgári becsületének elvesztésére. A kedvese azonban ott
                     volt a sok pénzzel s könnyű volt neki a börtönbüntetést Mansurkába való
                     száműzetésre átváltoztatni. Ekkor aztán már egyenrangúak voltak, a leány is
                     becsületvesztett »poszjelenyecz«; összekelhettek minden akadály nélkül. Az apa
                     soha sem tudta meg, hová lettek? Ők pedig letelepültek Kacsugában, a hol a
                     lengyel patikát állított fel, s onnan látta el az aranymosó telepeket
                     gyógyszerekkel. Később II. Sándor czár trónraléptével amnesztiát kapva, a
                     nemességét is visszanyerte; de nem kivánkozott haza Szibériából. És az egész
                     város tudta a feleségéről, hogy az egykori »bradjág-nő,« a ki el volt ítélve,
                     polgári becsületétől megfosztva, - és annál jobban becsűlte őt minden jóravaló
                     ember.</p>
                  <p>....Nem találjuk-e fel - kicsiben - e történetke hőseiben Benyovszky és
                     Afanázia alakjait? Ugyanaz a vad elhatározás, az a bátor lemondás a világ
                     tiszteletéről, csak az orosz nőknél felfogható erős szenvedélyből; csakhogy
                     éppen tragikus kimenetel nélkül. Olyan alakok, mint Afanázia, voltak és vannak,
                     de csak a szibériai oroszoknál.</p>
                  <p>----------</p>
                  <p>A bradjágok aztán nem mind töltik el a telet a keserves tajga ősfái közt, s a
                     tundrák mocsaraiban. A hideg szabadságnál jobb a meleg börtön. Tél közeledtével
                     javában előjönnek az erdőből s olyan vidéken, a hol nincs a nevük a foglyok
                     lajstromába beírva, elfogatják magukat; álnevet mondanak be, valami apró
                     vétséget vallanak magukra s azért aztán el lesznek ítélve börtönre. Csak ez
                     volt a törekvésük. A börtönben aztán jó dolguk van. Ott ugyan minden élvezet
                     meg van tiltva: pálinka, dohányzás, kártyajáték, hanem pénzzel minden tilalmat
                     meg lehet váltani: isznak, dohányoznak és kártyáznak, némelyek nagy pénzben;
                     vannak fegyenczek, a kiknél a játszma 100-150 rubelbe megy.</p>
                  <p>(Ez az adat igazolja a Benyovszky emlékirataiban oly nagy szerepet vivő
                     játékdühöt, a mely a mi szokásainkhoz képest hihetlennek látszanék.)</p>
                  <p>A gonosztevők sorsa sem jár együtt azzal a megvettetéssel Szibériában, a mely
                     mi nálunk a közönséges büntetésért való elítéltetést szokta kisérni. Ott a
                     sikkasztásért elítélt hivatalnok rögtön kap tudományához való alkalmazást, s a
                     feleséggyilkos új mátkát.</p>
                  <p>Egy nevezetes adatot jegyez fel útazónk. Veszélyes betegségbe esvén, orvost
                     hivatott magához, a kit egy jó barátja különösen ajánlott neki. Az egy igen
                     kedves, okos, tanult ember volt, a ki a száműzöttet szerencsésen ki is
                     gyógyította veszélyes bajából. - Mikor aztán bizalmasabb viszony fejlődött ki
                     közöttük, az orosz megvallotta, hogy ő nem politikai deportált, hanem csak
                     poszjelenyecz, bűntettért elítélt. Otthon Dorpatban hűtlenségen kapta a szép
                     fiatal feleségét s elvágta neki a nyakát. Ebből nagy lárma lett, a doktort
                     elfogták, nem maradt ideje megmagyarázni a rendőr-hivatalnoknak a helyzetet (t.
                     i. pengő rubellel) s a doktort elítélték tizenkét esztendei kényszermunkára a
                     szibériai bányákban, s elküldték a jenniszeiszki aranymosókba.</p>
                  <p>Ott rögtön alkalmazást nyert, mint orvos és patikárus, elhordták száz
                     versztnyire is a betegekhez, úgy hogy a rabsága alatt igen vígan élte világát s
                     a mellett tetemes vagyont gyűjtött össze készpénzben.</p>
                  <p>Ekkor valami gonosz szellem rávette, hogy másodszor is megházasodjék. A
                     nőgyilkosnak akadt mátkája, egy szép özvegy, a ki nem rettegett egy ilyen
                     veszedelmes férjnek a kezét nyújtani. Sőt még attól sem rettent vissza, hogy ő
                     is éppen úgy tegyen vele, a hogy az első felesége tett s szeretőt tartson
                     mellette. - Doktor Ivanovics Iván erre a csalfaságra is rájött, s minthogy az
                     oroszoknál az elválás tiltva van, megint a késhez folyamodott, a második
                     feleségét is megölte.</p>
                  <p>Természetes, hogy újra elfogták, csakhogy ezúttal jobban tudta védni magát. Azt
                     mondá, hogy őrjöngési rohamban követte el a bűntettet, a miért aztán a kanszki
                     törvényszék elítélte őt (a másodszori hitves-gyilkolásért) négy hónapi
                     elzáratásra egy orosz kolostorban. - Igaz, hogy három ezer rubelébe kerűlt ez
                     az ítélet. - Hozzá tevé a doktor, hogy a kolostorban is emberek laknak, a kik
                     Bacchust és Vénust tisztelik.</p>
                  <p>A mint a fogságát leülve, visszatért Kanszkba, megint a legkeresettebb orvos
                     lett belőle, a ki a legelőkelőbb házakhoz járt, s nemcsak a betegek, de az
                     egészséges emberek is szívesen társalogtak vele.</p>
                  <p>A szibériai oroszok a bűntettért való elítéltetést csak afféle
                     »szerencsétlenség«-nek tartják, s még rokonszenvvel vannak a sorsüldözte
                     boldogtalan iránt.</p>
                  
               
               <milestone unit="unspecified"/>
                  <!-- milestone type="subChapter" n="III"/ -->
                  <p><label>SZAMOJEDEK ÉS CSUKCSIAK.</label></p>
                  <p>Az éjsarkhoz közel lakó népek, az örök jéghez hozzákötött fajok között is
                     vannak fokozatok. A hogy a mívelt világ nemzetei versenyeznek a »nemesség«
                     előnyei fölött, úgy tart a verseny a létra-fokon lefelé is, melyik a legvadabb?
                     - Nyelvükre nézve éppen úgy különbözők egymástól, mint a latin, a germán, a
                     magyar, a szláv, az arabs, csak abban egyezők, hogy a mit beszélnek, azt
                     betűkben nem örökítik meg.</p>
                  <p>A legnagyobb úr, a hideg, kényszeríti őket, hogy a testüket melegen betakarják,
                     állatoktól elvett bőrrel; ennek az elkészítése módjában különböznek egymástól.
                     A szamojed gömbölyű prémes sapakot visel, a csukcsi hegyes süveget, a mit
                     levet, ha melege van, s a végét az övébe dugja. Az irhabőrt kivarrják czifrára
                     szironynyal, s megfestik tarka színekkel. Nyilaik, tegzeik, szigonyaik alakja
                     annyiféle, a hány népfaj. Használják a kőfejszét, a csonthegyű nyilat. Hanem
                     egyben hasonlók: az ételben. Emlős állat, (szárazföldi és tengeri) és hal, a
                     mindennapi táplálékuk, gomba, moszat, bogyó a csemege, a madarat ritkán eszik
                     meg.</p>
                  <p>A szamojedek szánkái úgy vannak készítve, hogy azokkal nyáron is útaznak, a
                     süppedő mohával lepett tundra, a tocsogó sömlyék éppen olyan jó alája, mint a
                     szánút. - A lapponok akjái ellenben csónak alakra vannak szabva, s ezekkel a hó
                     hátán is éppen úgy ladikáznak, mint nyáron a magas fűben. Vontató állat
                     mindeniknél az irámszarvas.</p>
                  <p>A pénzt mindezek a népek nem ismerik, nem fogadják el fizetésben, - félnek
                     tőle, még azok is, a kik már megismerkedtek vele. Egy kirgiz népdal így énekel
                     búsongva:</p>
                  <p>El kell múlnunk, végünk van már,</p>
                  <p> Nem ád tejet, hogy ha fejik:</p>
                  <p> Nem visz terhet, hogy ha verik:</p>
                  <p> »Pénz«-nek híják az »új marhát,«
                  </p>
                  <p> Hogy ne félnénk tőle hát?</p>
                  <p>A szamojedek »jó pogányok.« (Ad formam: jó keresztyének) a bálványaikat még az
                     útra is magukkal hordják, s azoktól nem örömest válnak meg, még akkor sem, ha
                     keresztényekké lesznek. Nordenskjöld nagy nehezen tudott rábeszélni - pénzzel -
                     egy vén szamojed nőt, a ki már kikeresztelkedett, hogy a bálványait adja el
                     neki. Végre megalkudtak - látatlanban, - s akkor a vén banya előhúzott egy
                     ócska csizmaszárból négy ilyen pogány pátronust. Az egyik volt egy bőr-baba,
                     övvel a derekán, fej nélkül; a másik egy szintolyan baba, rézfejjel; a
                     harmadiknak görbe rézszilánkból volt az orra, a negyedik volt egy görcsös
                     kődarab, rongyokba felöltöztetve s rézlapokkal beaggatva. A többi útitársnőinek
                     különb bálványaik is voltak, vas-tegzekkel, de azok semmi áron nem váltak meg
                     tőlük.</p>
                  <p>A szamojedek áldozathalmát is meglátogatta Nordenskjöld. Az egy kiváló dombra
                     felhordott kőhalom, járatlan bozót közé elrejtve, azon meredeztek körberakva
                     egymás mellett medve- és irámszarvas-koponyák, ez utóbbiak agancsaikkal együtt,
                     összetört csontok és medvemancsok, s mindenféle vasszerszámok töredékei és
                     végül maguk a bálványok, a mik száz meg száz faforgácsból voltak emberi
                     ábrázattá faragva; a szája mindegyiknek vérrel kifestve.</p>
                  <p>Voltak a szamojedeknek ezeknél különb bálványaik is, de azokat egy hitbuzgó
                     archimandrita elégetteté, s az áldozat-domb helyére egy keresztet állíttatott
                     fel.</p>
                  <p>Ugyanott egy szamojed sírt is találtak, vastag czölöpökből készült hosszú láda
                     alakjában, melyben a csontváz feküdt; a láda tetején egy vas-fazék, fejsze,
                     fúró, nyilak tegezzel, s réz-czifraságok, valamint tűzgyujtáshoz való
                     nyírfakéreg, a sír lábánál hevert egy felfordított szánkó. - Mindenki a maga
                     hite szerint képzeli a paradicsomot. Csaknem hasonló áldozathalmot talált
                     Schwanenberg svéd éjsarki útazó a jalmali fokon egy emberektől egészen
                     elhagyott vidéken; valószínű, hogy ott is szamojedek tanyáztak.</p>
                  <p>Az ilyen áldozathalmot feltalálni a korjákoknál is, a kik Kamcsatkától észak
                     felé laknak, a csukcsiakon innen. Lesseps írja, hogy az ochoczki tengerparton
                     végig útazva, egy nagyon veszélyes hegy út végén talált egy áldozathalmot, a
                     melyre minden útazó, a ki szerencsésen áthatolt, hogy a meredélyről le nem
                     bukfenczezett, tesz le valami hálaadományt. A »babuska« hegyi oltárán
                     vasdarabok, halak, pipák, dohányzacskók voltak lerakva (legdrágábbjai a
                     korjáknak!) s azok között egy szépen kifaragott hajítókelevéz mammuth-agyarból.
                     Lesseps el akarta vinni magával emlékül ez utóbbi ereklyét, de a kisérői mind
                     rátámadtak érte: »hozzá ne nyúlj, az szent tárgy, mindnyájunkat szerencsétlenné
                     tészsz vele, ha elviszed.«</p>
                  <p>Barrents is úgy járt, hogy a mint a szamojed oltárhalomról valami bálvány-félét
                     elvitt magával, a lakosok utána rohantak a dereglyéjére s erőszakkal
                     visszavették a szent bálványukat.</p>
                  <p>Az osztyákoknak a bálványairól körülményesebben ír a köztük száműzetésben élt
                     Kohn Albin.</p>
                  <p>Ezek között első rangú a »Num,« a kinek tulajdonképeni kötelessége az osztyákok
                     marháira felügyelni. Ennek a bojtárja a »Tadebizio.« A családra és házra vigyáz
                     a »Szjadäi Hahe.« Ezt a bálványt agyagból gyúrja az osztyák a saját képmására;
                     ennek szokott igéreteket tenni, ha vadászni megy, azokat pedig nem tartja meg,
                     be kell elégedni a Szjadäi Hahénak azzal, hogy az elejtett vadnak a vérével a
                     száját bekenik. De ugyan pórúl jár a Szjadäi Hahe, ha üres kézzel talál
                     visszatérni a gazda a vadászatból, mert akkor lefektetik s végig vernek rajta,
                     még össze is törik. Aztán csinálnak helyette másik Szjadäi Hahét.</p>
                  <p>A burjátok vallásáról pedig ezt írja ugyanezen útazó:</p>
                  <p>Keveréke ez a budhismusnak és a fetish-imádásnak. Ők is szentnek tartanak egyes
                     hegyeket, sziklákat, forrásokat, s azokon áldoznak, bőrökkel, veres rongyokkal
                     és lószőrrel; otthon pedig tartanak bálványokat, vékony rézlapból kimetszett
                     emberi torz-alakokat, furcsa köveket. Papjaik a lámák, a kiknek három
                     rangfokozata van: »gelond, gégul és bundi.« Ezek mind tibeti nyelven hadarják
                     el az imádságaikat, a mikből ők maguk sem értenek semmit.</p>
                  <p>A buddha »lámák« semmivel sem jobbak, mint a samánok, a nép bolondításához még
                     azoknál is jobban értenek. Mikor valaki nagy beteg, a lámát hivatják hozzá,
                     hogy gyógyítsa meg. Az megjelenik másod magával, mert a rossz lélek kiűzéséhez
                     erő kell; nagy tüzet raknak a jurtában, s arra hatalmas bográcsot tesznek fel,
                     tele ürühússal. A beteg elé azonban egy padot tesznek, s azt telerakják apró
                     ördögöcskékkel, a mik kovászból vannak gyúrva. Erre elkezdenek a lámák tibeti
                     nyelven imádkozni, a csörgős dob egy jeladására aztán a jelenlevők mind
                     rákezdik a dobverést, kürtölést, vasfazekak döngetését, míg végre a láma
                     összetöri az ördögöcskéket s kidobálja a házból. Ha nem használ, ismételik a
                     dózist. A beteg utoljára is vagy meggyógyúl, vagy meghal. Ez utóbbi eset nem
                     annyira a kiszenvedettnek baj, mint a hátrahagyott gyermekeinek, mert a buddha
                     pap legelőször is minden öltözetét s legjobb paripáját elviszi a megholtnak, s
                     néha a temetési költség az egész örökséget felemészti.</p>
                  <p>S ezek a bálványimádók, buddhisták, samánisták, nagyobbrészt ki vannak
                     keresztelve. Az orosz kormány minden áttérőnek adat egy púd dohányt, egy új
                     inget és egy kis rézkeresztet. A dohány elfogy, az ing elszakad, s miután a
                     Krisztus vallását azontúl senki nem érteti meg velük, maradnak megkeresztelt
                     pogányoknak. Dr. Erman Szelenginszkben a főbálványát is látta a burjátoknak: a
                     »Csigemúnét.« Ez egy rikító tarkára festett emberalak, a ki maga alá szedett
                     lábakkal ül imádkozva az oltáron, körülötte hat broncz-kehely, vízzel töltve,
                     előtte egy csiszolt broncz-tükör, hasonló azokhoz, melyeket az elenyészett
                     csúdi nép kurgánjaiban lelnek a halottak mellett.</p>
                  <p>Jellemzi a népeket az a szokásuk, a melylyel a halottaik eltakarítását végzik.
                     Sok száz év előtt, mikor még egész Szibériát egy nagy nép lakta: a »Csúd«-ok,
                     magasfokú czivilizácziónak kellett e világrészben lenni. Bizonyítják ezt a
                     csúdok hátrahagyott sírjai, a magas gúla-alakú halmok, melyekbe halottaikat
                     eltemették, lábbal kelet felé fordítva. E csúd kurgánokban találnak
                     broncz-fegyvereket, simára köszörült, gömbölyű, füles rézlapokat, sőt egy
                     helyütt egy arany serleget is leltek, több rézlap és a serleg kivertt munkával
                     készített állatalakokat mutat. Még írásjegyeik is voltak. - Legyőzőik,
                     kiirtóik, a kik helyükbe jöttek, a megtanulhatlan változatos nevű mongol apró
                     fajok nem ismerik már se a bronczot, se a vasat, se az aranyat; a csúdok
                     sírjaiban még égetett téglákat is találni, a miről az utóbb jött népeknek
                     fogalmuk sincsen. A temetkezésnél a hány, annyiféle szokást követ. A csukcsi,
                     (Steller szerint) megöli a haldoklót s testét egy leölt irám mellé kiteszi,
                     hogy kutyák, farkasok egyék meg; az osztyák, (Kohn Albin szerint) az erdőre
                     viszi ki a halottjait s ott felkötözi egy magas fára. A koriákok elégetik a
                     halottaikat. A szojótok elrohadt fák alá takarják, s a burjátok rendes
                     sírhalmok alá temetik el, de úgy látszik csak a férfiakat, mert a halott
                     sírjának a fejfájához oda szokták kötni annak a kedvencz paripáját, s annak ott
                     éhen kell elveszni. Az újabbkori burjátok azonban már praktikus emberek, a hogy
                     Kohn Albin tapasztalá; olyan vékony zsineggel kötik a lovat a fejfához, hogy ez
                     azt elszakíthatja s a méneshez visszafuthat. Erre aztán azt mondják, hogy az
                     Isten visszaadta a lovat. Hogy Nordenskjöld a szamojedeknél egy faládának
                     készült síremléket talált, benne levő csontvázzal, ez új adat, azonban a
                     tungúzoknál (Erman leírásában) általános bevett szokás. Még pedig a temetkező
                     helyet éppen ott állítják fel, a hol a megboldogúlt kimúlt, a sátort aztán
                     odább viszik, a sírláda ott marad.</p>
                  <p>Hogy a csukcsiak elégetik a halottaikat, azt Nordenskjöld útitársai
                     bizonyítják, a kik egy ép sírra találtak, melyet teljesen elégetett csontok
                     töltöttek meg; azok között emberi fogak voltak felismerhetők. A hamvak be
                     voltak takarva pázsittal és gályákkal, s azok fölé ismét kőlapok elhelyezve
                     egész kupolaszerűen. A sír nem régi lehetett. Ámbár a jégsark tartományaiban ez
                     csalóka adat. Itt a földbe elásott csont és fa nem hamar rohad el.</p>
                  
               
               <milestone unit="unspecified"/>
                  <!-- milestone type="subChapter" n="IV"/ -->
                  <p><label>KURUZSOLÁS.</label></p>
                  <p>Hogy milyen háládatos foglalkozás a hókuszpókusz - Szibériában, azt a
                     hivatkozott lengyel száműzöttnek is volt módjában egy ízben tapasztalni.</p>
                  <p>Két napi csónakút alatt a Lénán, száműzött társaival együtt, nagyon sokat
                     éheztek, minden élelmi szerük elfogyott. Végre egy jó kinézésű falu alá értek.
                     Ott azonban a lakosok, minden orosz szokás ellenére, még pénzért sem akartak
                     nekik ennivalót adni. Ekkor az egyik lengyel megtudta, hogy egy tehetős
                     gazdának az egyetlen leánya beteg, s elhitette a gazdával, hogy van a
                     jövevények között egy orvos, a ki meg tudja a leányát gyógyítani. Ennek a
                     szerepét kellett Kohn Albinnak elvállalni. Ő nála csakugyan volt egy kis úti
                     gyógyszertár, holmi pezsgőpor, szóda, magnesia, chinin, ipecacuanha, aether, a
                     mivel bajbaesett társain hevenyében segített. Most előkellett vennie az orvosi
                     tudományát, hogy mindannyiuk baján, az éhségen segítsen.</p>
                  <p>Odavezették a beteg leányhoz, mindjárt rájött, hogy annak egyszerű láza van,
                     megterhelte a gyomrát. Ezt a bajt a szibériai kórházakban egyszerűen nux
                     vomicával szokták kikúrálni.</p>
                  <p>A burjátok azonban minden áron valami csodakúrát akartak tőle látni. »Ti
                     lengyelek, mondá a megszomorodott anya, mind tudtok írni, olvasni. Ha te tudnál
                     az én leányomnak olyan »hideglelési evangéliumot« írni, a mit az lenyelne:
                     attól tudom mindjárt elhagyná a »leschy« a házat.«</p>
                  <p>A lengyel megigérte, hogy szolgálni fog vele; hanem elébb kikötötte, hogy
                     vendégeljék meg éjszakára a tíz útitársával együtt, mert a csoda csak reggel
                     hajtható végre napfelkölte előtt. Korán hajnalban aztán megjelent a
                     gyógyszereivel, t. i. a nux vomicával, meg egy darab telefirkált papirossal, ez
                     volt a »lázevangélium.« Azzal mindenkit kiküldött a szobából. Tudta jól, hogy
                     rá fognak lesni az ajtóhasadékon át. Elővette hát minden művészetét: elkezdett
                     tánczolni, körben forogni, hadonázni, énekelni, utoljára aztán lenyelette a
                     beteg leánynyal a hánytatót, a papirossal együtt. Még a hegyébe megitatott vele
                     egy meszely langymeleg vizet. Az orvosság nemsokára operálni kezdett, akkor
                     aztán behívta a szülőket, elmondta nekik, hogy mit kell követniök tovább a
                     beteggel, a kinek délutánra szerencsésen elmúlt a hideglelése. Ezzel meg volt
                     alapítva a csodadoktori híre. Az egész falú összeröffent a tiszteletére, alig
                     akarták tovább ereszteni, s mikor eltávozott, annyi élelmi szerrel látták el,
                     hogy egy hétig eltartott mindannyiuknak.</p>
                  <p>A boldog apa az elváláskor még egy ötrubelest is a markába nyomott, a mit a
                     lengyel nem fogadott el, felvilágosítva a burjátot, hogy nem a »lázevangélium,«
                     hanem a gyógyszer állította talpra a leányát; de az öreg nem vette azt be.
                     »Mesélhetsz nekem!« mondá nagy bölcsen, »ismerjük mi jól a te öcsédet.« - Már
                     tudniillik a »leschy« ördögöt, a kit a leányból kikergetett.</p>
                  
               
               <milestone unit="unspecified"/>
                  <!-- milestone type="subChapter" n="V"/ -->
                  <p><label>ERKÖLCSI FOGALOM. HÁZASSÁGSZERZÉS. LEÁNYRABLÁS.</label></p>
                  <p>Szemérmetességről, női erényről a szibériai népfajoknak még csak fogalmuk
                     sincsen. Valamennyi útazónak, száműzöttnek a feljegyzései mind arról
                     tanúskodnak, hogy a nők maguk kínálják a kegyosztásaikat az idegeneknek,
                     természetesen díjért, s a férfiak nem féltékenyek.</p>
                  <p>A czigányok, a kik Szibériát éppen úgy végig sátorozzák, mint a többi
                     világrészeket, nyiltan árulják a »dúr«-t. Ez olyan por, mely a nők italába
                     keverve, azokat szerelmessé teszi, ha pedig erősebb adagban keverik a férjek
                     italába, azokat elkábítja; ismételve meg is öli. Megúnt férjeket a dúr-porral
                     láb alúl eltenni mindennapi dolog.</p>
                  <p>Minden szabad ott, csak a csók tilalmas. Azt valami útálatos dolognak tartják.
                     A szerelemnyilvánítása csók helyett az, hogy az emberek egymást - megszagolják.
                     Tudva azt, hogy itt télen mozsdani soha sem szokott senki: ez igen okszerű
                     ismerkedési mód lehet.</p>
                  <p>(Itt természetesen nincsenek a beköltözött oroszok értve, a kik télen is
                     megfürödnek a jégbe vágott lékben, s a kiknél a keresztelkedés is azzal jár,
                     hogy az embert háromszor belemártják tetőtől talpig a jeges vízbe.)</p>
                  <p>A tunguzoknál az a szokás, hogy ha egy hajadon leány egy férfival
                     összetalálkozik, elkezd sikoltozni, s fut, a merre lát, mintha eszét vesztette
                     volna. Ez azonban csak arravaló, hogy a férfi utána szaladjon és fogja el; ha
                     aztán elfoghatta, akkor már nem kiabál, s ha a jurtában találkozik vele, akkor
                     sem kiabál.</p>
                  <p>Egy ízben útazónk több bajtársával letelepedett a burját pusztán egy fa alá,
                     falatozni. Nemsokára három burját amazon jött ugyanarra a helyre lóháton, a kik
                     nem messze az útazóktól szintén ugyanannak a fának az árnyékába letelepedtek.
                     Eleinte a lábaikat maguk alá szedve, kedélyesen pipázgattak, nevetgéltek;
                     azután elkezdtek nekivetkőzni: rekkenő meleg volt, a folyam mintegy nyolczszáz
                     lépésnyire; a három hölgy egész görög szobornak vetkőzve, indult el fürödni.
                     Azután megint visszajöttek ugyanarra a helyre, s a míg a nap felszárítja a
                     bőrüket, letelepedtek a pázsitra, rágyújtottak a kaliánra, s csak azután, hogy
                     egy pipadohány ki lett szíva, fogtak hozzá megint az öltözködéshez. Egyikük
                     elejtett valami olyanforma szót, hogy talán mégis illendő volna betakarózni ez
                     idegen férfiak szeme előtt? - Minek? mondá az okosabb, hisz ezek nem
                     »húnnok.«</p>
                  <p>A burját »húnn«-nak nevezi magát, a mi az ő nyelvén »ember«-t jelent.</p>
                  <p>Csak nem tartanak talán atyafiságot a mi ősapánk Attila hunjaival? a kinek a
                     neve különben e vadak nyelvén »mennydörgős felleget« jelent.</p>
                  <p>Még erősebb színekkel festi le Permikin ezt a paradicsomi ismeretlenséget a
                     szeméremmel a szibériai népeknél. Permikin az orosz és mongol határt képező
                     szajáni hegyláncz legmagasabb pontját, a Munkuszardikot mászta meg, s ez
                     útjában látogatást tett a tartományt lakó urjáncs törzs fejedelménél. - Ez már
                     luxust űz. Gazdagságát hosszúszőrű jakcsordák képezik, jurtái fehér nemezből
                     vannak; azok között három veressel kihímezve. Azok a feleségeinek a sátrai.
                     Kutyát is tart sokat, de azok nem szánkót húzni, csak házőrizni valók. A sátrak
                     belül is tiszták, csinosak; van kényelem, cziczoma, bálványokkal rakott oltár,
                     tisztességes kandalló. Az ajándékok kicserélése és tolmács közvetítésével
                     folytatott diplomacziai értekezés után, Danain (a fejedelem) fogja a pipáját,
                     jó éjszakát kiván a vendégének s otthagyja a feleségével.</p>
                  <p>A mint kihúzta a lábát, tánczra kerekedik a sátorban, leány, fiú, szolga, még a
                     fejedelemnő is. Permikin kérdésére, hogy mi az oka ennek a nagy vigasságnak,
                     megmondják őszintén, hogy a Danain átment a másik jurtába, a másik feleségéhez
                     s ma már nem tér vissza többet. Erre a fejedelemnő, ki eddig igen feszesen
                     viselte magát, minden tartózkodás nélkül odatelepedik a vendége mellé,
                     kikutatja a zsebeit, előszedi az óráját, szemüvegét; kikérdezi, hát ez
                     mirevaló? aztán, hogy szépek-e az orosz asszonyok? hát neki hány van? szereti-e
                     őket? S nagy készséggel alkalmat is ád neki az összehasonlításra. Éjjeli
                     toilettjéhez kezd. Két inasa előhozza a nagy báránybőr-déczbundáját, azt a
                     tűznél megmelegíti, ez alatt a fejedelemnő leveti a felső köntösét, s minthogy
                     ebben az országban az inget nem ismerik, egész paradicsomi állapotban
                     sütkérezik a tűz előtt. Az egyik inasa aztán leoldozza a lábairól a khinai
                     topánkáit, mire a fejedelemnő végig nyújtózik a báránybőr-bundán, akkor aztán a
                     két inas begöngyölgeti, mint a pólyás babát a bundába, hogy csak a feje látszik
                     ki belőle. Utóbb ők is odafeküsznek a lábaihoz, s aztán alusznak, hogy csak úgy
                     reng a horkolástól a jurta.</p>
                  <p>Reggel már korán elkészítik az inasok a theát; veresfenyő-kéreggel vegyítve, s
                     jak-tejjel keverve, azt a fejedelemnő még ott a bundában heverve szürcsöli fel;
                     s akkor aztán kibontakozva a burkolatából, a kandallóhoz járúl, ott várja
                     rézkádban a melegített víz, abban tetőtől-talpig megmosdik, s törülköző
                     hiányában a lobogó tűznél megszárítkozik. Akkor aztán újra felfűzi a lábaira az
                     inas a khinai topánkákat, feladja rá a kaftánját. Hogy férfiak, idegenek vannak
                     a sátorban jelen, arról a szultána még csak tudomást sem látszik venni.</p>
                  <p>Szibériában minden nemzetnél az a legtisztességesebb neme a
                     házasság-szerzésnek, hogy a nősülendő férfi megveszi a leányt az apjától:
                     készpénz, irámszarvas és bőrök árán. Ez a »kalim.« - S ezt a pogány szokást a
                     beköltözött oroszok is elsajátították. Az öröm-apának a kalimon kívül még kell
                     kapni egy bársony bugyogót, egy vörös czicz-szövet inget, meg egy pár kungúri
                     sarút. A legszegényebbnek is belekerűl a leányvásár legkevesebb száz rubelbe.
                     Ez a szokás a Jeniszeitől az Amurig mindenütt megvan. Újabb időben ugyan
                     reformot hoztak be ez avúlt intézménybe. A leányokat nem vásárolják többé,
                     hanem rabolják. A pópa összeadja a párt, csak letegyék a taksát.</p>
                  <p>Egy kerületben pedig, melynek székhelye Sadrinszk, az a szokás, hogy januárban
                     szent Athanáz napján a leányok az egész környékből mind összegyűlnek a piaczra,
                     legszebb ruháikba felöltözötten, felcziczomázva. Mikor aztán mind együtt
                     vannak, egyszer csak jön nagy csöngés-bongással egy szán, odahajtat a
                     leány-csoport közé; rajta ül három legény. Azok rögtön leugrálnak a leányok
                     sokasága közé. Erre nagy sikoltozás támad, mindenik legény nyalábra kap egy
                     leányt, feldobja a szánkójába s mikor mindegyiknek akadt párja, akkor a sokaság
                     nagy hahotája között tovább hajtatnak. Utánuk rövid időn jön a másik szán, s
                     azután a többi, míg valamennyi Sabinát elkapkodták a maguk quiritesei.
                     Válogatásról szó sem lehet. Ezzel be van fejezve a házassági szertartás. A
                     férj, a házas-társával, asszonykorában sem sokat törődik. Feleségének,
                     leányának ád enni, és a házában vaczkot; de az öltözetéről asszony, leány maga
                     tartozik gondoskodni. Azt szereti a gazda, ha a fehércselédjei czifrán járnak,
                     de hogy honnan kerűl elő a veres fersing, a tarka rokolya, a selyem fejkendő?
                     azt csak a szomszéd asszonyok tudnák megmondani.</p>
                  
               
            </div>
            <div type="group">
               <!-- milestone type="subChapter" n="I"/ -->
               <head>HARMINCZHATODIK FEJEZET. FELFEDEZETLEN NÉPFAJOK. AZ ITELMENEK.</head>
               <p>A terjedő orosz faj egyre szorítja felfelé az éjsarknak a jégvilág őslakóit. Azok
                  egyre fogynak, még pedig abban az arányban, a melyben fogy az életmódjukra
                  szükséges vadászható állatok faja. Egész állatnemeket kiirtottak már. A tengeri
                  tehenet (Borkenthier), melyet Steller leírt, egész magvaszakadtáig kipusztították
                  már; Benyovszky naplójában még megtaláljuk a leírását, mint létező állatét, itt
                  nem akarom azt ismételni. A tengeri kutya, tengeri medve, tengeri oroszlán is
                  fogyni kezd; a tengeri vidra már ritkaság, a czethal is eltűnt egész nagy
                  tengervidékekről. Az egymás közötti harczok, az Európából behozott ragályok, de
                  leginkább az átkozott tűzital, a pálinka, egyre apasztja az ősnépek
                  emberszámát.</p>
               <p>És még ezeknél a vad embereknél is vannak alantabb álló fajok, a kiket megint ők
                  üldözzenek. Még az é. s. 80-ik fokán túl is kell lakni embereknek. Ottlétüket
                  elárulják az irámok.</p>
               <p>Ez az állatfaj, mint már Benyovszky életírásának első részében is említettük,
                  valóságos útcsinálója az éjsarki pusztaságoknak. Ezek vezették Lyakoffot 1770-ben
                  az új-szibériai szigetek felfedezésére. Télen a befagyott tengeren át lejöttek az
                  irámcsordák az ázsiai szárazföldre. Lyachoff kutyaszánkóval a vertt nyomot addig
                  követte fölfelé, míg rátalált arra a felfedezetlen földre, melyen az irámok
                  nyaralni szoktak. S ez volt éppen azon nagy szibériai szigetek egyike, a melyen a
                  legtöbb mammuth-agyarat bányászszák mind a mai napig. - Spitzbergában minden
                  esztendőben csaknem egészen kiirtják a vadászok az irámokat, s azok a következő
                  évben ismét nagy számmal ott vannak. Hogy ezek valahonnan egy még magasabban
                  északfelé eső emberlakta földről vándorolnak ide, azt bizonyítja számos eset, a
                  midőn az elejtett irámnak a szarvain, vagy a fülein emberkéz csinálta billogot
                  találnak. A házi irám könnyen összekeveredik a vad irámmal, kivált párzás idején.
                  Ezt Vitsen már 1705-ben észlelte.</p>
               <p>Egy ilyen a világ határán túlszorított népfaj létezését állapítja meg Nordenskjöld
                  a csukcsi partokon telelése alkalmával.</p>
               <p>Irkapij mellett van egy 16 sátorból álló falu. E mellett található egy rom, az
                  »onkilon«-faj által lakott házak helye. Nem építmény, hanem gödör, ezen alakban is
                  eredeti, s az egyéb szibériai gödörlakásoktól eltérő alacsony dombtetejéből van
                  aláfelé ásva, kalapácsalakú teremmé, melynek négy szegletéből megannyi
                  oldalfolyosó vezet kifelé. Nordquist és Almquist e házhely körüli dombokon
                  ásatásokat rendeztek, s a hajdan itt lakott népfajnak több házi és vadászeszközére
                  találtak, kővésüre, csontfogantyúval, palakésre, tűzkő dárdahegyre, csontkanálra
                  és kelevézre, kőfejszékre és fóka-agyarakra, a melyeken meglátszott az emberi kéz
                  munkája. Itt tehát még a kőkorszakból való népfaj lakott, mely a vasat és rezet
                  nem ismerte. S nemis olyan régen pusztult el innen, sőt talán nemis pusztult el
                  egészen.</p>
               <p>A hírhedett éjsarki útazó Wrangel ezt írja az Onkilon-népről.</p>
               <p>»Tudvalevő, hogy az Anadyr-öböl melletti partokat egy olyan népfaj lakja, mely
                  mind testalkatára, mind öltözetére, mind nyelvére nézve különbözők a csukcsiaktól:
                  Onkilonoknak híják magukat, a mi annyit tesz, hogy »tengerjárók.« Az a monda
                  felőlük, hogy pár század előtt az egész tartományt ők bírták a Selagszkói foktól a
                  Behring-szorosig, s valósággal most is ott találni az egész területen hajdani
                  lakásaik maradványait, melyek apró halmokba vannak bevájva, s czethal-bordákkal
                  betetőzve, mely pázsittal lett ismét betakarva. Ezeknek a vezére Krächoj s az
                     irámos-csukcsiaknak az Erimje között támadt
                  valami viszály, a melyben a Krächoj vereséget szenvedett, úgy hogy az egész
                  népével kényszerűlt a régi hazájából kivándorolni s azt a csukcsiaknak üresen
                  otthagyni.</p>
               <p>Az Irkapij-fok mellett lakó csukcsiak, a hol az onkilonok főtanyája volt, ezt a
                  mondát őrzik meg felőle: Krächoj egyszer a csukcsiak Erimjét vitézi tornában
                  megölte, melyre az Erim fia vérbosszút fogadott ellene, s minden úton üldözőbe
                  vette a Krächojt. Utoljára az onkilon főnök az Irkapij sziklaszakadékai közé
                  menekűlt s ott körülsánczolta magát. A sáncz még most is látható. A megölt Erim
                  fia azonban addig ólálkodott a tanyája körűl, míg egyszer a Krächoj fiát
                  előkaphatta, s azt akkor agyonütötte. E fölötti rémületében a Krächoj szíjkötélen
                  alábocsátkozva megszökött az erősségéből, s a híveivel együtt bajdarákra kelve,
                  átkelt a tengeren egy még messzebb északra eső tartományba, a hová az egész
                  nemzete követte a jövő télen. - Valóságos éjsarki Iliász és Odyszszea.</p>
               <p>Wrangel még folytatását is adja e mondának.</p>
               <p>A koliutsini szigetlakók beszélték neki, hogy egyszer rég időkben hat csukcsi
                  férfi és egy asszony egy bajdarával a tengerre szállt; ellenkező szelek által ide
                  s tova hányatva, utoljára egy ismeretlen tartomány partjára lettek kidobva,
                  melynek lakosai a csukcsi férfiakat mind leölték, csak az egy asszonyt hagyták
                  élve, s azt azután, mint valami csodát mutogatták messze földre elhordva, míg
                  végre a Behring-szorosának a szigetein csukcsi honfitársaira akadva, azokkal
                  visszakerűlt hazájába, s itt aztán rémdolgokat beszélt a távol északnak fekvő nagy
                  szárazföld népeiről, a kik az ő csukcsi fogalmai szerint nemis érdemlik már az
                  ember nevet, annyira el vannak baromiasúlva. Miféle remeke lehet az a teremtésnek,
                  a kit még a csukcsi sem ismer el embernek?</p>
               <p>Wrangel azt teszi ez elbeszéléshez, hogy mindez mese lehet. Az az északnak fekvő
                  szárazföld nem létezik sehol. Egy angol útazó, sir Kellet, aztán néhány évtized
                  múlva Wrangel után csakugyan felfedezte ezt a szárazföldet, mely folytatását
                  találva a »Kellet-föld«-ben, Amerikáig látszik átterjedni, s elnevezte azt
                  »Wrangel-földnek.«</p>
               <p>Ez már a hatodik világrész lehet - az északi földsark világa. S ott is van ember;
                  és állat, a kit az ember megegyen.</p>
               
               <div type="chapter">
                  <!-- milestone type="subChapter" n="II"/ -->
                  <head>AZ ITELMENEK.</head>
                  <p>A mi Benyovszky Móricz naplójának hitelességét leginkább bizonyítja, az, hogy a
                     mint ő Kamcsatkát leírja 1776-ban, az utána jövők leírásai adatról-adatra
                     találkoznak vele. Honnan vehette volna Benyovszky mindezeket, ha személyes
                     tapasztalatai s a kamcsatkai kormányzóság hivatalos levéltára nem álltak volna
                     rendelkezésére, a melyben az általa megnevezett orosz útazók feljegyzéseit
                     megtalálhatá?</p>
                  <p>Kamcsatka leírója, Andrée Richárd, valamennyi ott útazó élményeit összegyűjtve,
                     Erman Adolf, Ditmár Károly, Buch Lipót, Steller, Pallas és Kittlitz mellett
                     különösen felemlíti Benyovszky Móriczot s munkáját, mint teljesen hitelest
                     ajánlja bővebb megismerésre.</p>
                  <p>Az újabbkori útazók szerint Kamcsatkában nincs olyan nagy hideg, tengerövezte
                     helyzeténél fogva, mint Szibéria hasonfekvésű szárazföldén; hanem azért a
                     gabonatermesztés most is lehetetlen ott, mint Benyovszky idejében volt.
                     Ellenben a marhatenyésztés meghonosúlt, melyből ő még alig látott néhány
                     tehenet. Csakhogy a kamcsatkai tehenek azt a szokást vették fel, hogy
                     örömestebb eszik meg a halat, mint a szénát úgy hogy a varsában lévő elfogott
                     halakat oltalmazni kell a tehenek ezen különös torkossága ellen.</p>
                  <p>A lakosság is nagyon megfogyott Benyovszky ottléte óta Kamcsatkában. Még akkor
                     minden négyszögmértföldre jutott tíz lélekszám, ma már alig jut négy. A főváros
                     Bolsereczk akkor még hétszáz kozákot állított talpra, s azoknak a feleségei,
                     leányai, gyermekei ezerre mentek; a mai főváros Petropawlowszk összes népsége
                     500 lélek, s Bolsereczk elnéptelenűlt.</p>
                  <p>A kereszténység fölvétele, s az orosz fajjal keveredés, az európai szokások,
                     fegyverek, eledelek sokat lecsiszoltak az itelmen jellegéből, hanem a létszámát
                     is elfogyasztá az idegenekkel folytatott harcz, s az európai pusztító
                     ragályok.</p>
                  <p>Csak a régi pogányvallás babonái maradtak meg úgy, a hogy ősidők óta voltak. A
                     Kuktának és a feleségének Chachinak most is áldoznak még - a hulladékokkal; s
                     ma is nagy tiszteletben tartják a Dusztächcsis bálványait, melyeket idomtalan
                     nagy kőkolonczok alakjában turfás mocsaraik szélén felállítottak. Bogyókat,
                     szedreket, melyek e bálványok közelében teremnek, senki le nem szed, s a halak
                     fejeit, mikor elmegy mellettük, a lábaikhoz rakja. A tengerben lakik a Mitgh
                     istenük, azzal is szépen kell bánni, annak meg lisztet szórnak a vízbe, hogy a
                     lazaczokat kergesse fel a folyókba. Van minden hegynek, erdőnek istenkéje:
                     »Kamuli.« Ezek a tűzhányókban laknak, halászni járnak, minden ujjukra egy halat
                     fűznek fel. A hévíz-forrásokban is szellemek laknak, azért a kamcsadál e
                     források vizében meg nem fürdik. A mennydörgés szelleme a Billukái, a rossz
                     ördög pedig a Kanna: ez odvas égerfákban lakik, azért minden vadász, a ki ilyen
                     fára talál, nem mulasztja el egy nyilat belelőni. Ellenben a Haëts istent, a ki
                     az alvilág fölött uralkodik, nagy tiszteletben tartják. A tüzet is tisztelik, s
                     minden elejtett vadnak az orra bőrét neki áldozzák.</p>
                  <p>Babonáik semmivel sem rosszabbak, mint az európai népeké. A havat késsel
                     levakarni a csizmáról - vihart hoz. A ki halat és melegvérű állatot összefőz,
                     kelevényt kap. A friss bőr lehúzásnál nem szabad danolni. A ki a medve nyomába
                     lép, meghámlik a talpa.</p>
                  <p>Azonban sokan valósággal is áttértek a keresztény hitre, s nagy a száma azoknak
                     a kamcsadáloknak, a kik írni és olvasni megtanultak. Ez a félszigetlakó nép a
                     legmívelhetőbb valamennyi szibériai fajok között. Hasonlítsuk össze Benyovszky
                     hűséges kamcsadál szövetségeseit a bradjágokra vadászó burjátokkal.</p>
                  <p>Ezt mind számba kell vennünk, hogy Benyovszky története valószínűségében
                     kidomborodjék.</p>
                  <p>Az öngyilkosságra való hajlamot Steller is feljegyezte róluk, újabbkori útazók
                     állítása szerint az itelmen a börtönt és kancsukát azzal kerüli, hogy
                     felakasztja magát.</p>
                  <p>Van szájhagyományuk az általános özönvízről s hisznek lélekhalhatatlanságot,
                     túlvilágot, új életet.</p>
                  <p>Arczuk, alakjuk is különböző a többi szibériai népfajokétól. Alacsony termet,
                     széles váll, kicsiny lábak, gömbölyű fej, lapos arcz, ferde szemek, hosszú
                     fényes fekete haj, mely késő vénségig nem őszül, kevés szakáll, a férfiaknál
                     sárgás arczszín, a nőknél csaknem egészen fehér, a mit igyekeznek is megőrizni;
                     mikor kijárnak a szabadba, arczukat medvebéllel ragasztják be.</p>
                  <p>Eledeleik is izletesek. Ismerik a főzelék becsét s a saranából kenyeret
                     készítenek. Másforma kenyeret is tudnak előállítani halikrából és
                     nyírfakéreg-lisztből; a vizet jég nélkül soha sem iszszák, nyáron a hegyekről
                     hordják haza a havat nagy fáradsággal.</p>
                  <p>A házasodás is más szokáshoz van kötve náluk, mint a többi vad népeknél. Ők nem
                     vásárolják, nem is rabolják a menyasszonyt, hanem leszolgálják. (Mint Jákob
                     Lábán leányát.) A legény beáll a leány apjához szolgának s végez minden munkát
                     éveken keresztűl, a míg csak az apa azt nem mondja neki: no most már elfoghatod
                     a leányt! Hanem akkor még nagy küzdelem vár rá, mert az ősi erkölcs azt
                     kivánja, hogy a leány mind a tíz körmével védelmezze magát s csak erőszakkal
                     legyőzetve engedjen maga fölött uralkodást a választott férfinak.</p>
                  <p>Még az is nagyon különbözővé teszi a kamcsatkai félsziget lakóit a többi
                     szibériai fajoktól, hogy a tulajdonjog iránt igen erős érzékük van. A tolvaj
                     verést kap s az emberi társaságból kitiltatik, s ha újból rajta kapják a
                     lopáson, elégetik a keze csuklóit nyirfakéreggel, hogy ne lophasson többet.
                     Egymás közötti perpatvarért az itelmenek soha bíró elé nem kerülnek.</p>
                  <p>Sajátszerű egy népfaj ez, melyből lehetett volna tán valami, ha abból a
                     jégövezte félszigetből kiszabadulhat. Így csak elmulásának napjait számítja. A
                     jövő század az ő sírja fölött is össze fog csukódni, mint valamennyi szibériai
                     törzsé fölött. Az orosz elhantolja őket. És senki sem fogja megsiratni.</p>
                  
               </div>
            </div>
            <div type="chapter">
               <head>HARMINCZHETEDIK FEJEZET. LESSEPS SZÁNÚTJA KAMCSATKÁN KERESZTŰL.</head>
               <p>Lesseps Lapeyrousenak a hírhedett franczia hajósnak az útitársa volt, a ki az
                  »Astrolabe« nevű hajóján a déli szigetekről visszatérett északfelé vette az
                  irányát s 1787 szeptember 6-án Kamcsatka petropawlowszki kikötőjében téli
                  szállásra megmaradt.</p>
               <p>Lessepsnek fontos sürgönyöket kelle szállítania Párizsba, s a már beállt szibériai
                  téli idő daczára azokat a szárazföldi úton szállítani egész Szibérián
                  keresztűl.</p>
               <p>E végett egész Kamcsatka-félszigetén végig kellett szánkáznia, s azután a korjákok
                  földén keresztűl vágva, az ochoczki öblöt körülkerülve, eljutni Ochoczk városáig.
                  Olyan kerülő út, a mely Lessepsnek három hónapra való fáradságot okozott, holott
                  ugyanazt a tengeri úton Benyovszky két hét alatt hajtotta végre.
                  Megmagyarázhatatlan, hogy a tapasztalt tengerész Lapeyrouse, ha már a kamcsatkai
                  kikötőig el tudott jutni, miért nem ment hajóstúl az ochoczki öbölbe.</p>
               <p>Kamcsatkáról Lesseps útleírásában nem találunk semmi nevezetest, daczára annak,
                  hogy egész hosszában végig útazta a félszigetet. Csupán az üti meg az embernek a
                  fülét, hogy kamcsadál nyelven a szánkát ő is »sanka«-nak nevezi.</p>
               <p>Január végén indult el harminczöt szánnal, 300 kutyával, a saját szánja elé 37
                  kutya volt fogva. Egy szánkó vitte Lessepset és a sürgönyeit, a többi az útravaló
                  eleséget. Így vágtattak, sehol meg nem állapodva, igazán gőzerővel. Ízzó
                  vulkánokat, hóbefútta falvakat, sötét fenyőerdőket csak amúgy kutyafuttában látott
                  az útazó maga mellett eltünedezni, a ki, úgy látszik, hogy a szánkójából sehol ki
                  nem szállt, mert a jurták belsejét nem írja le, de annál inkább a nagy hideget,
                  melytől az ember arcza majd lefagy.</p>
               <p>Márczius elején érte el a félsziget északi határát, a hol a korjákok tartománya
                  kezdődik. Ez aztán az igazi jégsivatag. Itt már nincs se erdő, se jurta, csak a
                  két tengeröböl által a földszorosra kitúrt jégtorlaszok. (»Torosz«-nak nevezi az
                  útleíró.)</p>
               <p>Itt már fogytán voltak az élelmi szerei, a kutyák alig bírtak előre hatolni,
                  éhségtől és fáradságtól elcsigázva.</p>
               <p>Az isthmuson átkelve, észak-nyugatnak fordíták az irányt, hogy a pencsinszki
                  tengeröblöt elérjék s odáig még öt napi út volt. Még a kamcsatkai utolsó faluból
                  elhozott kalaúz sem tudta tájékozni magát: egyre eltévedtek. Egy nap útban kapta
                  őket a »purga« a szibériai hóviheder, melyben minden ember és állat vak lesz.</p>
               <p>A harmadik napon már nem volt az összes kutyaseregnek mit enni adni, egyetlen nagy
                  halnál egyéb. Lessepsnek tizennégy kutyája már az úton elhullott, a többi alig
                  bírta vontatni a szánkót. Az utolsó nap már többet gyalogoltak, mint szánkáztak,
                  míg végre megpillanták a tengert s annak a partján Pusztareczket, a korják
                  helységet, a hová már Lesseps csak úgy tudta elcsalogatni a kutyáit, hogy előttük
                  czafolt, s a zsebkendőjét halformára összetekergetve, mutogatta nekik. Mire a
                  faluba megérkeztek, a mint a kutyákat kifogták, azok egymásnak estek, s a melyik
                  gyöngébb volt, azt a többiek menten felfalták.</p>
               <p>A korjákok is éppen úgy, mint a csukcsiak, két részre oszlanak: az egyik
                  irámkorják, a másik kutyakorják, amazok költözködő sátorokban laknak, ezek
                  állandó, földbevájt jurtákban laknak. És ez elég ok arra, hogy egymással szüntelen
                  irtó-háborúban álljanak, ámbár egy nyelvet beszélnek. De már messziről megismerik
                  egymást a halzsir-szagról, meg a fagygyú-bűzről.</p>
               <p>Lesseps sokat elmond a korjákok szokásairól; de mindazt nem saját tapasztalatai
                  nyomán, hanem Kennan amerikai útazó adatai szerint. Így is nehéz
                  összeegyeztethetni, hogyan égetik el a halottaikat, koporsóba fektetve, a
                  korjákok, holott Lesseps az ötnapi útjában alig talált annyi bokrocskát, a
                  mennyiből a theáját megfőzni tüzet rakhasson.</p>
               <p>Innen aztán irámszánon útazott tovább Lesseps, a kocsisa egy »Eviavu« nevű korják
                  princz volt. Ebből az útból azt a nevezetességet tanuljuk meg, hogy a szegény
                  irámot ostor helyett egy hosszúnyelű kalapácscsal hajtják, melynek a csákánya
                  csontból van, néha a hegyes végével ütik, hogy a vére csorog utána.</p>
               <p>Lessepsnek a korják fejedelemhez Umiavin Simonhoz voltak ajánló-levelei. Herczegi
                  kocsisa ugyan nem tudta, hogy ő fensége hol tartja ez idő szerint rezidencziáját;
                  de tartós kutatás után mégis rábukkantak.</p>
               <p>Ennek a fejedelemnek a czivillisztáját 800 irámszarvas szolgáltatja.</p>
               <p>Ez alkalommal megtudjuk Lessepstől, hogy a korjákok hogyan fogják a vad irámokat a
                  szelidek segélyével. A kitanított szelíd irámnak az agancsára kötélhurkot kötnek,
                  s arra ez elbandukol az erdőn legelésző vad irámok közé, azoknak egyikével
                  ismeretséget köt, szarvas szokás szerint az agancsaival összetülekedve amazzal,
                  míg a játék közben a kötélhurok a vad irámnak a szarvára is rá burkolódik, s ekkor
                  ezután a szelíd irám bőgéssel jelt ád a cselben hasaló gazdájának: az odasiet, s
                  könnyű szerrel behódítja a vad irámot.</p>
               <p>Ezekkel az okos állatokkal aztán könnyű volt Lessepsnek Ochoczkra szerencsésen
                  eljutni.</p>
               
            </div>
            <div type="chapter">
               <head>HARMINCZNYOLCZADIK FEJEZET. ARANYMEZŐK, GYÉMÁNTHEGYEK. AZ ÉGVILÁGÍTÁS AZ ÉJSARK
                  KÖRŰL. A MAMMUTH.</head>
               <!-- milestone type="subChapter" n="I"/ -->
                  <head>ARANYMEZŐK, GYÉMÁNTHEGYEK.</head>
                  <p>A jeges tenger partjait rég időtől fogva látogatták a hajósok, nem annyira
                     természettudós kutatási vágyból, mint kincskeresés végett. Czethalászok, a kik
                     új préda után törekedve, messze behatoltak a Kári tenger laktalan öbleibe,
                     csodadolgokat tudtak elbeszélni azokról a rónákról, melyeken a ragyogó sárga
                     ércz ökölnyi darabokban hever szerte-szét, s mint csiga-alakú kivertt pénz lepi
                     el a hullámmosta ereszkedőket, még gyöngytermő kagylókról is beszéltek.</p>
                  <p>Egy Tserakin nevű czethal-vadász beszélte el Roszmuszlow hajósnak, hogy ő a
                     novaja-semljai partokon egy olyan sziklára talált, mely köröskörűl ragyog a
                     gyémántok tüzétől.</p>
                  <p>Ezek a mondák csalogatták utánuk a kalandvágyókat, a kik többnyire odavesztek,
                     vagy hajótörötten, koldusúl kerültek hazájukba vissza.</p>
                  <p>1875-ben aztán Nordenskjöld rátalált a mesemondás híres partjaira s
                     kiderítette, hogy a rögszámra szerte-szét heverő arany göröngyök a mezőkön,
                     olcsó kénólom érczvegyülékek, a csigamódra tekert aranytömeg pedig nem egyéb,
                     mint özönvizi aranyfényű ammontülök csigahéj megkövesülten. Az a fényes szikla
                     pedig, mely a napsugárban messze tündököl, gyémántereivel, nem más, mint egy
                     palaszirt, melyet kovarczerek szelnek keresztűl-kasúl, s ezeknek az oldalai
                     vannak sűrűn megrakva hegykristálylyal, mely ragyog, mint a gyémánt; de
                     különben csak üvegcsináláshoz való anyag.</p>
                  <p>Ilyen hegykristályból készülhettek a kurilei vadászok lándzsa-hegyei is,
                     melyekről Benyovszky életírásában beszéltünk.</p>
                  
               
               <milestone unit="unspecified"/>
                  <!-- milestone type="subChapter" n="II"/ -->
                  <p><label>ÉGVILÁGÍTÁS.</label></p>
                  <p>El kell ismernem, hogy egy helyütt Bolsereczk leírásánál azt a hibát követtem
                     el, hogy a helyet tíz szélességi fokkal feljebb képzelve az éjsark felé,
                     deczemberben folytonos éjszakát borítottam erre a vidékre. Nordenskjöldnél
                     jöttem rá, hogy ez nem úgy van. Még a 80. é. sz. fok alatt is megmarad a téli
                     hónapokban is a nappal és az éjjel közötti különbség, azért, ha a napkorong nem
                     jön is fel a láthatárra, reggel megvilágosodik az ég, eltűnnek a csillagok, s
                     éppen ez a naptalan égnek a viszfénye a havon, a mi a szemet legjobban kínozza.
                     Este megint sötét lesz, a csillagok megjelennek, s aztán előáll az északfény,
                     mely állhatatosan megmarad félkörszivárványív alakjában az éjsark fölött; nem
                     olyan rojtos, sugár-küllös, a minőnek más éjsarki útazók és a regényírók
                     híresztelik, ez csak ritka kitörés nála, ünnepnap az égen; de ott van
                     elmaradhatlanúl minden éjjel, néha két, néha három, de mindig egyközpontú
                     íveket képezve, s csak új szürkületkor tűnik el ismét. Tehát az éjjel és nappal
                     közötti különbség még akkor is váltogatja egymást, a mikor a napgolyó a
                     láthatár alatt jár, s ez a hosszú szürkület a hófénynyel együtt idézi elő a
                     hóvakságot, mely ellen a Véga hajósai színes szemüvegekkel védték meg a szemük
                     világát.</p>
                  
               
               <milestone unit="unspecified"/>
                  <!-- milestone type="subChapter" n="III"/ -->
                  <p><label>ÁLNAPOK.</label></p>
                  <p>Más, szintén többször előforduló nevezetessége az éjsarki vidéknek az álnapok
                     tüneménye, mely olyankor jön elő, a midőn derült idő mellett a lég tele van
                     vékony hókristályokkal. Ezek okozzák »tán« azt a sugártörést, mely a
                     legszeszélyesebb napudvarokat, félkarikákat, szivárványszérüket keríti az élő
                     nap körűl, néha behajló tegezvonallal megtoldva, vagy harangalakúvá idomúlva,
                     fekmentes vonalaktól, keresztektől átszelve, s azoknak a napudvarral találkozó
                     pontjain álnapokkal megtoldva. A »halo«-nak a zenithfelé forduló ívrésze
                     többnyire szivárványszínekbe játszik.</p>
                  
               
               <milestone unit="unspecified"/>
                  <!-- milestone type="subChapter" n="IV"/ -->
                  <p><label>KÖDHALLUCZINÁCZIÓ.</label></p>
                  <p>A szibériai átlátszó ködnek is van valami sajátsága, mely a szokatlan láttani
                     csalódást idézi elő. Nordenskjöld emberei látnak a ködben egy óriási fehér
                     medvét. Puskára kapnak, s mikor már ráakarnak lőni, akkor a fehér medve
                     szárnyra kap és elrepűl. Valami kis sirályféle madár volt. Majd meg csónakázás
                     közben elkiáltja magát az egyik hajós: »szárazföld!« Mindenki látja a tengerből
                     kimagasló előfokot. A mint közelebb jutnak hozzá, világosan kivehető lesz, hogy
                     a nagy promontóriumnak a két oldalán két nagy hómező vonúl alá. Mikor aztán
                     egészen közel érik, akkor látják, hogy az egy tengeri kutyának a feje, a ki egy
                     úszó jégdarabon sütkérezik. A koponyája volt a nagy hegy, s a két agyara a
                     hómező.</p>
                  
               
               <milestone unit="unspecified"/>
                  <!-- milestone type="subChapter" n="V"/ -->
                  <p><label>A MAMMUTH.</label></p>
                  <p>Az állatvilágnak e legrejtélyesebb alakját a föld minden részében feltalálni
                     elszórt maradványaiban; de tömegesen és egészben megtartva eddigelé csak
                     Szibéria jégfedte partjai rejtegetik ez állatot. Úgy hogy fel kell tennünk,
                     miszerint e minden szárazföldi emlősök legnagyobbika a mérsékelt égalj és a
                     délszak vidékeinek csak téveteg vándora lehetett, s valódi otthona a jeges
                     tenger partvidékei és szigetei voltak.</p>
                  <p>Az a vélemény is meg van czáfolva, mintha a mammuth az özönvíz előtti állatok
                     rendjébe tartoznék. Maradványai ugyanazon földrétegekben találtatnak, a
                     melyekben az ősember használta kőfejszék, kovanyilhegyek, sőt egy frankhoni
                     ősleletnél a kőeszközök mellett egy darab elefántcsontot is találtak, melyre
                     egy mammuthnak az alakja volt felkarczolva, ormányostúl, agyarastúl, hasonló a
                     csukcsiak ilynemű faragványaihoz.</p>
                  <p>Egyik tudós azt állítja, hogy a mammuth legelője a fenyőfa volt; éppen úgy,
                     mint az óriás szarvorrúé, melynek egy egészen épen megtartott példányát a Vilui
                     folyam partszakadékában fedeztek fel, a 64-ik é. sz. fok alatt. A fejét
                     elvitték Szent-Pétervárra. Ennek a fogai között még felismerhetők voltak a
                     megrágott fenyőlevelek. Az éjsarki hideg ellen védte az ős szarvorrút a vastag
                     pötyögős pánczélcsuhája, a mammuthnak pedig a két hüvelyknyi erős bőrén kívül
                     másfél láb hosszú szőre is volt, s végig a hátán, s elől a szügyén lószőrnél
                     vastagabb lompos sörénye; a tropikus tájakon ez terhére lett volna.</p>
                  <p>Vagy talán az egész szárazföld volt a hazája a mammuthnak, s csak az évszak
                     szerint változtatta a tanyáját. Télen, az esőszak alatt, a délszaki erdőkben
                     lakott, s forró nyárban felköltözött a jeges tenger mellé. Mi volt az ő
                     koloszsz lábainak húsz, huszonöt szélességi fokot átügetni? Az elefánt nem
                     fárad el, nem ismer éjszakát, nem alszik fekve. Folyamok, hegyhátak akadályt
                     nem képeztek előtte.</p>
                  <p>Szokatlan forró nyár űzhette az ős elefántot, az ős szarvorrút Khina és
                     Kelet-India leperzselt rónáiról fel a szibériai jégmezőkig, a melyeken akkor
                     kezdődik az olvadás, mikor a Tisza mentén már aszú a fenyér. És aztán ugyanaz a
                     rendkívüli forróság idézhette elő azt a világromlást, mely e hatalmas
                     állatfajokat el tudta temetni.</p>
                  <p>Ismertessük meg legelébb is e romboló kataklyzmának a főfő tényezőjét: a
                     szárazföldi jégsivatagot, a hogy azt Nordenskjöld leírja. A szárazföldi
                     jégsivatagot egy mérhetlen vastagságú jégréteg képezi, mely egyik hegyoldalt a
                     másikkal áthidalva, egyetlen hepehupás rónát teremt, hasonlót a futóhomok
                     buczkásaihoz, mely jégkéreg mély, feneketlen rianásoktól van keresztűl-kasúl
                     szakgatva. Télen az egészet betakarja a hó, a rianások színig telnek vele,
                     másutt meg a szélhordta hó hidat ver, boltozatot képez a tátongó örvény fölött;
                     jaj a kóborló vadásznak, a ki e csalóka burkolatra rálép. Nem is járják a
                     jégsivatagot másként, mint társaságban, derekaikra erősített kötéllel egymáshoz
                     csatolva. Néhol megint félbeszakítja a jégpusztát egy meredeken aláhanyatló
                     jéglonka, jégsáncz, melynek sima oldalain alászállni nem lehet, s csak nagy
                     kerülővel találni az átjárójára, a hol a hó a falhoz tömörűlt.</p>
                  <p>Nyáron aztán, mikor a nap örökösen fenn van az égen, megkezdődik a harcz a tűz
                     és a jég között. A hó elolvad a jégtalapról, s az egész jégsivatag piszkos
                     szürkésfakó színt vesz föl. A déli szelek, a nyári zivatarok agyagport hintenek
                     reá, s a hol a csipetnyi por a jég pilisei közt megtömörülhetett, ott növényzet
                     honosúl meg. A jégpuszták sajátszerű Flórája: szőrös levelű, bolyhos virágok,
                     melyeknek barnás színe a napsugarakat odaszíja, alattuk jobban olvad a jég,
                     némelyik félméternyi mély és méternyi széles gödröt olvaszt maga alá. Ezek a
                     nap apró szövetségesei, a kik a jeget megtörni segítenek. Talán sok ezred év
                     után sikerűl nekik a jegen áttörve egészen az anyaföldig eljutni.</p>
                  <p>S a hó elolvadtával a jégróna színéről egyszerre kitűnik annak a
                     szerteszétszakgatott képe, a rianások, hóboltozataik alúl kiszabadúlva,
                     fekete-kék mélységeikbe engednek alátekinteni, némelyiknek a fenekét láthatóvá
                     teszi a végig rohanó jégpatak azúrkék szalagja, s ezek a jégolvadásból támadt
                     patakok megint egy közös nagy döbör mélyén képződő tengerszemben futnak össze.
                     A jégvölgy oldalai keresztűl-kasúl vannak fúrva tekervényes grottáktól, melyek
                     orgonaszerű jégcsapkárpítjaik mögűl okádják a vizet a sík medenczébe. S a
                     jégtengerszem mégsem telik meg soha. A víztömeg útat fúr magának a vastag
                     jégrétegen keresztűl, hallani a zubogását a viszhangzó sík talaj alatt, néha
                     ágyúdördülésszerű morajtól megszakítva, a mint egy jégfalat keresztűl tört, míg
                     végre egy jéglonka oldalán útat tör magának, magasra lövellve, harsogva,
                     gőzölve, mint egy geyzer, s jégdarabokat hajigálva a magasba, hogy aztán
                     egyszerre, mint egy megáradt hegyi folyam rohanjon alá a mélységbe, a hol egy
                     új sötétkék, tátongó barlang fogadja, melyben eltűnik. Innen aztán folyvást a
                     jég alatt furakodva, a síkon kanyargó lomha folyamokba omlik alá, s gyakorta
                     víz alá borítja az egész síkságot, hogy csak a dombtetőkre épűlt kunyhók
                     látszanak ki belőle. Akkor aztán meneküljön minden élő állat, a merre tud! A
                     jégár gyorsabb a futószarvasnál, s még a vízlakó madarakat is úgy megriasztja,
                     hogy azok az emberi lakásokhoz menekülnek. S hogy az erdőkkel milyen
                     kegyetlenűl bánik, arról beszélnek az úszó fatömegek, melyek a jeges tenger
                     partlakóit tüzelővel ellátják. Néha, az olvatag folyamoktól aláaknázott
                     egyetemes jégsivatag megindul lefelé, elválva a mély rianásokban s magával
                     czepelve szörnyalakú jéghegyeit és megy, csúszik előre, míg új sziklagát útját
                     állja, s ha a tenger felé viszi a csapinós irány, mennydörgő zuhanattal dobálja
                     jégtömegeit az oczeánba.</p>
                  <p>A két istenerő: a nap és a jég közötti küzdelemnek lehetett egy olyan korszaka,
                     a mely a nap teljes diadalával végződött. Ez a mai korban is megtörténhetnék
                     bármikor. Ha egy nyáron Grönlandtól elkezdve a Cseljuskin-fokig egyszerre
                     elolvadna minden jégsivatag, mely a hegyek közeit toronymagasságban tölti be;
                     az elég volna arra, hogy a két óvilágot végtől-végig beterítse egy új
                     iszapréteggel és erratikus sziklatömbeit fővárosaink piaczain rakja le. A
                     rohamosan megolvadt jégsivatag özönvize temette el a szibériai fenyőerdőkben
                     felsereglett mammuthokat. Minő vízrohamnak kellett annak lenni? az elképzelhető
                     abból, hogy valamennyi itt talált mammuth mind álló helyzetben volt; s a hol
                     többet nyomott el egy csoportban az ár, a felgörbülő orragyaraik kilátszanak a
                     földből.</p>
                  <p>Csak e gyors kataklyzma által lettek az utókor szemlélete számára megtartva. -
                     Mert az csodálatos tény, hogy megholt vadállatnak (ha csak vadászaton kapott
                     sebében nem hullott el) csontvázára nem akadni sehol. Sohasem találtak még se
                     vadászok, se természetvizsgálók egy magától elhullott dúvad csontvázára, se
                     szarvasok csontmaradványaira; nem tudja senki, hová lesznek a sasok, mikor
                     életüket befejezik? Annyi föld lett feltúrva a vasútak, csatornák ásatása
                     alatt, barlangok lettek felkutatva, mocsarak kiszárasztva, de az emberfajjal
                     együtt élő erdei állatnak a csontváza nem kerűlt szem elé sehol.</p>
                  <p>Mammuth-agyarakat már a XVII. század elején hoztak az orosz vásárokra szibériai
                     kereskedők; de a legelső mammuth-múmiát Yszbrantsz Idesz Evert hollandi útazó
                     fedezte fel szibériai útjában, tulajdonképen csak az állatnak a fejét és a
                     lábát, melyen még a hús rajta volt. 1771-ben találtak a Vilui folyam partomlása
                     alkalmával egy egész ős szarvorrút, melynek még a bőre és a húsa is meg volt.
                     Ennek csak a fejét és a lábát szállították el Szent-Pétervárra. Az orrszarv
                     olyan hosszú, hogy egy felnőtt embernek a lábától a melle közepéig ér. Ilyet
                     sokszor leltek a csukcsiak, s minthogy e szarvanyag épp olyan foszlós, mint a
                     czetfog, kézíjakat hasogattak belőlük.</p>
                  <p>Egy teljes mammuth-múmiát 1787-ben találtak a jeges tengerbe torkolló
                     Alasej-folyam partjában, egyenesen álló helyzetben. 1799-ben pedig a
                     Tamus-félsziget partjain fedezett fel egy tungúz-vadász a jég között odafagyott
                     egész mammuthot. Öt esztendeig várt rá, hogy a jég annyira felolvadjon a
                     múmiáról, hogy ő az agyarait elvihesse, ez alatt arról a részéről az ős
                     elefántnak, mely a jégből kiszabadúlt, a jeges medvék és a rókák mind
                     lemarczangolták a húst, s midőn 1806-ban Adams tudós hírét vette e leletnek,
                     már akkor csak a feje és a lábai a mammuthnak valának épségben. A fején még
                     megvolt a hosszú sörénye s a lábain a hosszú gyapjas szőr. A hullának az egyik
                     szeme még egészen felismerhető volt. -</p>
                  <p>Hogy a mammuth az ősemberrel egyidejűleg lakta a földet, azt a még ép testben
                     megmaradt példányain kívül ez állatnak bizonyítja a francziaországi lelet, a
                     hol egy kőkorszakbeli sírban, tömérdek kovanyilhegyek között, egy
                     elefántagyarból készűlt eszközre találtak, melyre, a csukcsiak módja szerint,
                     egy teljes mammuthalak volt bevésve, agyarostúl, orrmányostúl, sörényestűl.</p>
                  <p>Legtöbb mammuthmaradványt találni a szibériai szigeteken, a hol évente átlag
                     száz pár agyarat ásnak ki a föld alól, értéke ugyanaz, a mi az
                     elefántcsonté.</p>
                  <p>A mamuthtal együtt az új szibériai szigetek úgynevezett »fahegyei« képeznek
                     egy, még eddig a geológok által megoldatlan feladványt. Ezek 64 méter magasságú
                     dombok, melyek felváltva vastag homokkőrétegekből és gyantás faderekakból
                     halmozódtak össze. Az alantas rétegekben a fák egymásra fektetve láthatók, a
                     halmok magaslatán pedig egyenesen állanak. Hogy nem itt nőttek fel, arról
                     tanúskodnak az ásatag növényvilág közé keveredett ammonsülők csigák, pompás
                     gyöngyház-csillámmal zománczolva. A mammuthokkal együtt ez erdőket is magával
                     hozta a világfordító özön; s ott rakta le őket, a hol most legnagyobb állat a
                     marmota, s legnagyobb honntermett fa a törpe nyír.</p>
                  
               
            </div>
            <div type="chapter">
               <head>HARMINCZKILENCZEDIK FEJEZET.</head>
                  <milestone unit="unspecified"/>
                  <!-- milestone type="subChapter" n="I"/ -->
                  <p><label> BENYOVSZKY ADATAI SZIBÉRIÁRÓL, KAMCSATKÁRÓL ÉS A KAMCSATKAI
                  PARTOKRÓL.</label></p>
               <p>Benyovszky »Életrajzá«-nak két feladata van; az egyik az, hogy a mennyire lehet,
                  összefüggő elbeszélést adjunk az emlékiratok alapján; a másik az, hogy
                  bebizonyítsuk a Benyovszky adatainak hitelességét. Ez utóbbi tekintetben két
                  eszköz áll rendelkezésünkre: a psychologiai elemzés az egyik, és erre főleg addig
                  volt szükség, míg Benyovszky Kamcsatkát elhagyta; tudományos földrajzi elemzés a
                  másik, és ezt kell alkalmazni attól a percztől kezdve, hogy Benyovszky a tengerre
                  száll. A következő fejezetek feladata tehát Benyovszky útjának geografiai elemzése
                  és a mai földrajzi ismeretek mellett való megvilágítása, Kamcsatkától kezdve Ile
                  de Francéig.</p>
               <p>Mielőtt a geografiai elemzésbe fognánk, szükségesnek találjuk megjegyezni és
                  előrebocsátani, hogy az emlékiratok magyar kiadásából nyolcz fejezetnek fordítása,
                  jobbára földrajzi tartalommal, e kötet számára tartatott fel. A mennyiben közülük
                  három Kamcsatkára és Szibériára vonatkozik, mely területek föld-, nép- és
                  természetrajzi viszonyai már ismertetve lettek az előző fejezetekben, azokat
                  egyszerűen, minden kommentár nélkül, apróbb jegyzetek kiséretében közöljük, a
                  többi öt fejezetet pedig, minthogy azok a Benyovszky által Kamcsatkából való
                  kiszabadulása után bejárt területekre vonatkoznak, saját dolgozatunk szövegébe
                  igtatjuk be, mindegyiket a maga idejében, a maga helyére.</p>
               <p>Az angol kiadás első kötetének harminczegyedik fejezete, (mely az emlékiratok
                  fordításából kimaradt,) a következő:</p>
               <p>»Rövid vázlatok egy új térképhez, Szibéria és Kamcsatka tengerpartjára vonatkozó
                  részletes adatokkal és a Kurili és Aleuti szigetek leírásával.</p>
               <p>»Hogy szabad időmet értékesítsem és aggályos gondolataimat elűzzem, az ötlött
                  eszembe, hogy egy térképet tervezek azon értesítések alapján, melyeket e
                  szárazföld keleti tájáról összegyűjthettem, a mi talán egykor a vállalkozó
                  felfedezők segítségére leend és útmutatóúl szolgálhat.
               </p>
               <p>»Jakuczk, Szibéria legtávolabb eső városa, a mongol föld északi részén, az é. sz.
                  63-ik foka alatt, Ohoczktól, a keleti határon
                  fekvő kikötő-várostól 126 franczia mértföldre fekszik. Jakuczk városa az irkuczki
                  helytartóság hatáskörébe tartozik és egy vojvoda fönhatósága alatt áll.</p>
               <p>»Az 1764-ki népszámlálás szerint Irkuczk kormányzóságában 40.000 ember él a
                  jakuczki tatárokkal együtt, mely nomád nép a tartomány nagy részét alkotó kietlen
                  pusztákat lakja. A városban kozákok és száműzöttek élnek, kiknek folyton
                  hadakozniok kell, hogy a jakutok főnökeit leigázhassák. A Léna partján fából
                  alkotott vár van, melyet vagy 150 katona őriz. A városban különböző gazdag
                  kalmárok telepedtek le, kik prémkereskedést űznek. Minden karaván, mely
                  Oroszországból Ohoczkba vagy Kamcsatkába megy, kénytelen itt áttelelni, mert a
                  roppant hó és csikorgó hideg lehetetlenné teszi, hogy a nyolcz hóig tartó tél
                  idején tova mehessenek.</p>
               <p>»1770-ben nagy mennyiségű ágyút, horgonyokat, hajóárboczokat és egyéb
                  hadikellékeket hoztak ide, hogy aztán az ohoczki kikötőbe szállítsák, a hol
                  tekintélyes tengeri erőt akartak teremteni; de a kormányzóságnak erről le kellett
                  mondania, mert ez óriás terheket csupán kutyákkal nem szállíthatták tovább. E
                  tartományban 125 száműzött hivatalnokot találtam, kiket e barbár országokba már a
                  jelen uralkodó küldött ide.</p>
               <p>»A közlekedést Ohoczk és Jakuczk közt a jakutok tartják fenn, kik minden év június
                  havában kötelesek e czélra 6000 lovat adni. Ez a karaván út innen Ohoczkig három
                  hónapot vesz igénybe; de lóval nem lehet Judománál tovább menni, innen kutyafogatú
                  szánokat alkalmaznak Ohoczkig a kereskedelmi összeköttetésre.</p>
               <p>»Mikor én tettem meg ezt az útat, mely 95 napig tartott, csak nyolczvan ló állt a
                  mi rendelkezésünkre, de ezek tizenhét kivételével, útközben mind kidőltek. E
                  bajon, mely idővel Ohoczkkal minden szárazföldi összeköttetést megszakít, a
                  kormány sem segíthet, és az ettől való félelem indítá az orosz kormányt oly
                  intézkedések tételére, melyek az Amur-folyamon való hajóközlekedés fentartását
                  czélozzák, mely folyam Szibéria déli tájait átszelve a Szahalin sziget déli
                  csúcsával szemben ömlik a tengerbe.
               </p>
               <p>»Uda város a hasonnevű folyó partjain fekszik, az é. sz. 55° 24’ és a k. h. 341°
                  30’ alatt Kamcsatkától számítva. E kis várost vagy száz száműzött család lakja,
                  kik az orosz igát lerázva, önmaguk alkottak maguknak törvényeket. A lakosok
                  Koreával kereskednek és orosz segély nélkül is meg tudnak élni. Az új telep ökrök
                  és tehenek helyett egy csapat irámszarvast tart, melyek húsa ízletes, a nőstények
                  jól tejelnek, a miből a nők vajat és sajtot készítenek. Mindakettőt megízleltem
                  Jakuczkban. E tartomány adja a legszebb czobolyokat s versenyez az orosz
                  kereskedelemmel ennek nem csekély kárára.
               </p>
               <p>»1770-ben az ochoczki kormányzó Lohner őrmester vezetése alatt 24 katonát és 80
                  kozákot küldött ki, hogy Uda városát újra orosz részre hódítsa, a csapat azonban
                  megbízásához hűtlen lett, megszökött s Koreában telepűlt meg.</p>
               <p>»Az Uda folyó hajózható volna, ha torkolatát nem tömné meg a homok. A part Udától
                  Ohoczkig északkeleti irányban vonúl s hosszában a parttól három mértföldnyire
                  mindenütt hajózható, minthogy a víz mélysége 14-15 fonalnyi. Az egész parti tájat
                  a tunguzok lakják, a kik irámszarvasaikból és néha a parthoz vetődő bálnákból
                  élnek. A tengeráram a part mentén az egész évben északról délfelé folyik, s az
                  árapály 6 láb és 4 hüvelyk magasságra hág.</p>
               <p>»Az ohoczki kikötőt az é. sz. 59° 19’ és a kamcsatkai h. 348° 10’ alatt
                  a hasonnevű folyó alkotja, melynek torkolata észak
                  felé tekint. A város a folyó partján épült s a kikötőt erőd védi. A száműzötteket
                  a tengerészetnél alkalmazzák s nem telik el év, hogy fel ne lázadnának. A
                  kétségbeesés szülte ez érzület a legelső merész hatalomnak útat nyit Szibériába,
                  sőt merem állítani, hogy a legelső idegen hajó megjelenésére egész Szibéria
                  fellázad: mert Ohoczktól Tobolszkig legalább 160.000 fegyveres száműzött vagy ezek
                  utódja él, kiket a különböző tatártörzsek bizonyára segíteni fognak ama
                  törekvésükben, hogy az orosz igát lerázzák. Pedig ez az idő nem késhet soká, s az
                  ily csapás hamar megfosztja Oroszországot minden támaszától, mert jövedelmeinek
                  jelentékeny szaporítása által Szibéria tette képessé arra, hogy fontos szerepet
                  biztosítson magának Európában.</p>
               <p>»E kikötőből évente több hajót küldenek ki: egyet Idzigába, egyet Tigilbe, hármat
                  Kamcsatkába és nyolczat vagy tizet az Aleuti-szigetekre. A hajók rakománya dohány,
                  kevés liszt, pálinka, lőpor s néhány játékszerből áll, a mikért cserébe czoboly-,
                  hód-, medve- vagy hermelinprémet, róka- és irámszarvasbőröket s rezet hoznak, mely
                  utóbbit néhány év előtt a Behring-szigeten fedezték fel. Az oroszok e kereskedést
                  eddig akadálytalanúl folytatták, de mióta a száműzöttek az Aleuti-szigetekre
                  szöktek, ez veszedelemben forog, mert ezek a hajókat elfoglalják s a hajósokat
                  megölik. Mások szintén elhagyták hajóikat, s hasonlóan a szigetekre telepedtek, a
                  helyett, hogy Szibériába tértek volna vissza.</p>
               <p>»Mivel az alsóbb osztályokban a szökési hajlam ily nagy, aggódva szerelik fel a
                  hajókat és az érdekelt felek egyre katonaságért zaklatják a kormányzóságot, hogy a
                  hajósnépet féken tarthassák. De ki állhat jót a katonaság érzületéről? Ők is
                  emberek, a szabadságszeretete őket is épúgy magával ragadja, mint másokat.</p>
               <p>»Hogy Oroszország kereskedelme itt mindazonáltal békén folyik, két körülménynek
                  köszönheti; egyik a mód, melylyel érdekeit védi, a másik az európai államok
                  távolsága és tétlensége; ezek eddigelé nem igen kutatták a nagy orosz birodalom
                  hatalmi kútforrásait; e birodalom birtokai az európai államok előtt mérhetlen
                  kiterjedésűeknek tűnnek fel s arra nem is gondolnak, hogy hatalmát kis erővel,
                  kevés fáradtsággal teljesen szétrombolhatják.</p>
               <p>»Ohoczk tartomány minden tekintetben a föld legkellemetlenebb vidéke; örökös hó és
                  jég fedi; nem terem rajta semmi, még legelni való fűszál sem. Az emberek minden
                  élelme halak és irámszarvasokból kerűl ki; az irámszarvasok a sziklán tenyésző
                  mohból élnek. Itt-ott csodás magasságú és terebélyes czédrusok (fenyők?) nőnek,
                  melyek a hajóépítésre kiválóan alkalmasak. A part Ohoczktól Taviig
                  kelet-északkeleti irányban halad, a mélység három mértföldnyire a parttól 14-15
                  fonalnyi, a fenék-talaj homokos. A tenger északról kelet felé áramlik.</p>
               <p>»Tavi kis város és erősség, a hasonnevű folyó partján, lakossága húsz száműzöttből
                  és egy hetmanból áll, a ki a kozákokat vezényli. Fekszik az é. sz. 60° 15’ és a
                  ny. h. 353° 50’ alatt. A Tavi folyó meglehetősen sekély kikötőt alkot; a
                  közlekedést Tavi és Ohoczk közt csolnakok tartják fenn a tengeren, melyeket
                  bajdaráknak hívnak.</p>
               <p>»Idziga városa a hasonnevű folyó mellett épült,
                  erődjében egy vojvoda és száz katona lakik; a város lakosságát ezeken kívül 3-400
                  kozák és körülbelűl 200 száműzött család képezi. A városhoz mintegy 6000 adófizető
                  kozák tartozik, kik a csukcsokkal örökös harczban élnek. Idziga fekszik az é. sz.
                  63°, a k. h. 4° 20’ alatt (Bolsától számítva).</p>
               <p>»A penszinai fok az é. sz. 62° 28’, a bolsai h. 4° 28’ alatt fekszik. Ez előhegy a
                  nagy penszinai öblöt két részre osztja; az északi a Penszina folyót veszi fel,
                  melynek partjain áll Anadir városa és erődje.
               </p>
               <p>»A Penszina folyó az é. sz. 63° 30’ s a bolsai h. 8° 15’ alatt van. A folyón
                  felhajózni a sziklazátonyok és az úszó jéghegyek miatt nem lehet.</p>
               <p>»Tigille városa és erődje a hasonnevű folyó partjain fekszik, szép, bár sekély
                  kikötője van, s így csak kis hajók hatolhatnak be. A folyó torkolata az é. sz. 58°
                  42’ és a bolsai h. 2° 50’ alatt fekszik. A várost egy vojvoda kormányozza és 80
                  katona s vagy 100 kozák s vagy 200 száműzött tartja megszállva. A csukcsok gyakran
                  nyugtalanítják a kapukat, s az útazókat is megölik. E várostól délre, mintegy két
                  versztnyire, vannak felállítva Kamcsatka határkövei. Különben az egész
                  tartományról még kimerítőbben fogok szólni.«</p>
               <p>----------</p>
               <p>Eddig tart az angol kiadás harminczegyedik fejezete, s a mit ennek utolsó
                  mondatában megígér, a következő harminczkettedik fejezetben:</p>
               
               <milestone unit="unspecified"/>
                  <!-- milestone type="subChapter" n="II"/ -->
                  <p><label>KAMCSATKA LEÍRÁSA</label></p>
                  <p>czím alatt be is váltja. Ennek fordítását a
                     következőkben adjuk:</p>
                  <p>»Kamcsatka jelentékeny félszigete az é. sz. 58° 41’-ig terjed s délfelé az é.
                     sz. 51° 15’ alatt végződik egy fokban. Alakja a térképen a kutyanyelvhez
                     hasonlít. Néhány halakban dús folyó szeli át, de ezek közűl egy sem hajózható,
                     kivéve a Kamcsatka és Bolsa folyókat.</p>
                  <p>»Az elsőt a kamcsatkaiak Szantálnak nevezik. Ez, a félsziget keleti partján az
                     é. sz. 56° 15’ alatt ömlik a tengerbe, de mielőtt elérné, északról délre
                     folyik. Partjain egy kis város van, a Niszni-Osztrog, melynek élén egy hadnagy
                     áll, ki a kamcsatkai kormányzónak közvetlen alárendeltje és a tartomány
                     fővárosában Bolsában lakik.</p>
                  <p>»Niszni-Osztrog 300 házból áll, melyekben vegyest kozákok, száműzöttek és kevés
                     bennszülöttek laknak. Két temploma van, melyekben az istentiszteletet két főpap
                     és más hat szerzetes végzi. A hozzá tartozó területen körülbelűl 3000 kamcsadál
                     él, a kik folyton vadásznak és halásznak.</p>
                  <p>»A félsziget második és egyszersmind fővárosa Bolsoreczkoi Osztrog. Ötszáz
                     szabályosan épült ház van benne, melyek csak egy a kozákoktól lakott utczát
                     alkotnak. Az é. sz. 53° 30’ alatt fekszik, nevét a folyótól nyerte, melynek
                     partjain épült. A névből Bolsoreczkoi: »nagy folyó«-t, az Osztrog »város«-t, és
                     így az egész név: »nagy folyó melletti város«-t jelent.</p>
                  <p>»Délfelé egy ágyúlövésnyire elég alkalmas erősség van, melyet egy sáncz, öt
                     bástya és húsz ágyú véd. Ez a helytartó székhelye, ki 280 katona felett
                     rendelkezik. Kis távolságra az erődtől áll az érseki templom, a többi
                     lakóházaktól elkülönítve, fából épülten. A száműzöttek telepe a várostól
                     negyedórányira nyugatra terjed el; én is itt éltem száműzetésem napjait s a
                     földből csak annyit kaptam a minden oroszok uralkodó czárnője kegyelméből, a
                     mennyi elég, hogy ott majdan hűlt tetemeimet elhantolják. De szerencsémre
                     sorsom nem egyezett meg az önkénytes hatalom ez akaratával; 1770 végén mint
                     rabszolga kerültem ide s 1771 áprilisében már ura voltam a városnak, várnak és
                     az egész tartománynak.</p>
                  <p>»Bolsa öt mértföldnyire van az északi parttól és a folyó torkolatától. Bolsától
                     egyenes vonalban a félsziget keleti partján van Szt.-Péter és Szt.-Pál kikötő,
                     hová még a legmélyebben járó hajó is behatolhat az öböl mélysége miatt, bár a
                     bejáratot más akadályok megnehezítik. E kikötőben fölötte alkalmas hajógyárt
                     lehetne építeni, de minthogy az erre való fa Kamcsatkában sehol sem terem,
                     Oroszország aligha aknázhatja ki kikötője ez előnyét. A félsziget északi részén
                     egy tűzhányó emelkedik, mely ottlétem alatt igen hevesen tombolt; megis néztem,
                     de a mint már említém csaknem áldozata lettem kíváncsiságomnak.</p>
                  <p>»A sziget egész felületén hegyek és hósíkok váltakoznak, e hegyek némelyike égő
                     anyagot dob ki és sok ásványos forrás szakad belőlük; a sivár talajon semmiféle
                     növény sem tenyészik s minden eddigi kisérlet e tapasztalatot csak megerősíti.
                     Kamcsatka főkincse a prémen kívül a vas és réz lenne, de ennek olvasztásával
                     nem foglalkoznak, mert szerencsétlenségre az oroszok kegyetlen és kemény
                     bánásmódja igen megapasztá a kamcsadálok számát. Az oroszok első hódításai
                     alatt még 70.000 kamcsadál élt, mikor én ott voltam, alig élt már 11.000, pedig
                     még e számot is csökkenteni fogja az elnyomás terhes igája. Ezek azonkívül
                     évenkint bizonyos számú rabszolgát is kötelesek adni a kozákok és katonák
                     szolgálatára, és még tengerészeti munkálatokra is kényszerítik őket. A
                     legpontosabb népszámlálás szerint a félsziget lakossága 1771-ben következőleg
                     oszlott meg:</p>
                  
                     
                        <p>»364</p>
                        <p>katona,</p>
                     
                     
                        <p>29</p>
                        <p>tiszt,</p>
                     
                     
                        <p>422</p>
                        <p>orosz vadász,</p>
                     
                     
                        <p>1500</p>
                        <p>kozák (tisztjeikkel együtt),</p>
                     
                     
                        <p>26</p>
                        <p>hivatalnok,</p>
                     
                     
                        <p>82</p>
                        <p>orosz kereskedő,</p>
                     
                     
                        <p>700</p>
                        <p>felszabadított száműzöttek utóda,</p>
                     
                     
                        <p>1600</p>
                        <p>száműzött, különböző foglalkozással,</p>
                     
                     
                        <p>8000</p>
                        <p>kamcsadál férfi,</p>
                     
                     
                        <p>2-3000</p>
                        <p>kamcsadálnő,</p>
                     
                     
                        <p>40</p>
                        <p>oroszasszony,</p>
                     
                     
                        <p>
                           <hi> 200 </hi>
                        </p>
                        <p>nő, száműzöttek származéka,</p>
                     
                     
                        <p>15.963</p>
                        <p>összesen.«</p>
                     
                  <p>----------</p>
                  <p>E leíráshoz kiegészítésűl szolgál az angol kiadás első kötetének
                     harminczharmadik fejezete, mely</p>
                  
               
               <milestone unit="unspecified"/>
                  <!-- milestone type="subChapter" n="III"/ -->
                  <p><label>KAMCSATKA PARTJAIRÓL</label></p>
                  <p>tartalmaz rövid észrevételeket. E fejezet fordítását a következőkben adjuk:</p>
                  <p>»1. A keleti parton a mélység megmérhetlen és egy folyton tartó áram halad
                     északról délnek.</p>
                  <p>»2. A nyugati part mélysége szabályos; egy mértföldnyire a parttól 10 fonalnyi,
                     két mértföldnyire 20, és így tovább 100 fonalig, melyen túl még senki nem
                     vizsgálta meg. Az áram északról dél felé megy.</p>
                  <p>»A közlekedést a vidéken szánok és kutyák tartják fenn, de az útasokat gyakran
                     eltemeti a hófuvatag. A parti kereskedést bajdárokon űzik, ezek sajátságos
                     deszkadereglyék, melyeket halcsont tart össze. Kamcsatka észak-keleti partjait
                     kétféle lakosság népesíti be; az oroszellenes kozákok és csukcsok.</p>
                  <p>»E föld különböző hegyfokainak fekvése: </p>
                  <p> Illim-fok, é. sz. 58° 36’ s bolsai h. 5° 45’ alatt </p>
                  <p> Olata-fok, é. sz. 59° 30’ s bolsai h. 11° 0’ alatt </p>
                  <p> Sznatoi-fok, é. sz. 62° 0’ s bolsai h. 22° 9’ alatt.«</p>
                  <p>----------</p>
                  <p>Ez adatokra megjegyezzük, hogy többé-kevésbbé mind helyesek; ha ezeket valaki
                     ma írja, azt mondjuk rá: soha sem látta Kamcsatkát, könyvekből írta; de a ki
                     ezeket a XVIII. század hetvenes éveiben írta, az ezeket az adatokat könyvekből
                     nem böngészhette, az ezeket csak a helyszínén gyűjthette.</p>
                  
               
            </div>
            <div type="chapter">
               <head>NEGYVENEDIK FEJEZET. KAMCSATKA MEGKERÜLÉSE. A BEHRING-SZIGETEN.</head>
               <p>1771 május 11-én, szerdai napon hagyta el Benyovszky Kamcsatkát, annyi
                  szenvedésének és küzdelmének színhelyét. Azt a rideg száműzött életet az Afanázia
                  szerelménél csak az otthon hagyott hitves emlékének fénye világíthatá meg jobban
                  és ez a szabadulás pillanatában át meg áthatotta szívét, felmelegíté kedélyét, új
                  reményt ébresztett lelkében, rettenthetlen bátorságot öntött ereibe; hálaimát
                  rebegett, a hajó személyzetével elénekeltette a Te Deumot, s együtt dicsőíték az
                  Istent, ki megszabadítá őket e szörnyű fogságból.</p>
               <p>Benyovszky átvette a hajó vezényletét, feleskettette a személyzetet és szabadon
                  ereszté a túszokat. A hajó elhagyván a Bolsa folyam torkolatát, délnek fordúlt,
                  hogy megkerülje a kamcsatkai félsziget déli csúcsát, melyet Lopatka-foknak
                  neveznek, s átvitorlázzon a Kurili-szigetek vonalán a Csendes-oczeán végtelen
                  vízfelületére. Bolsától a Lopatka-fokig az út két napig tartott, elég csendesen
                  folyt le, egy jégtömegen ugyan a hajó fennakadt, de azt ágyúgolyóval
                  szétrobbantották; csak az időjárás nem kedvezett, az ég folyton borúlt volt, a
                  partot sem láthatták, ónos eső esett. Május 13-ról jegyzi fel Benyovszky, hogy az
                  Alayd-sziklafokot látták nyugatról; a mai térképeken Kamcsatkának a Bolsa-torok és
                  Lopatka-fok közé eső partvonalától nyugatra sziklafok nincs; lehet, hogy az író
                  nyugat helyett keletet gondolt, s ez esetben a név a part valamely fokára
                  vonatkozik; de a Cook útazásaihoz mellékelt térképen az említett helyen van egy
                  sziklasziget, melynek Arugan a neve, s mely, ha Benyovszky csakugyan nyugatot
                  akart mondani, az Alayddal azonos s így ez adat a Benyovszky útjának legerősebb
                  bizonyítékai közé tartozik, mert annak első felfedezője ő volt. E sziklafok mai
                  neve: Araido.</p>
               <p>Május 14-én kerülte meg Benyovszky hajója a Lopatka-fokot, a Kurili szigetcsoport
                  legészakibb két szigetkéje közt vitorlázott át a Csendes oczeánba; még 13-án ő
                  ajánlotta, hogy valamelyik Kurili szigeten kikössenek s 14-én a társaság ebbeli
                  kívánatát nem érthető okokból visszautasította.</p>
               <p>A Csendes oczeánon négy napig bolyongtak; ezalatt az idő ködös, zavaros volt,
                  esővel és hóval, szélrohamokkal, magas árral, de e négy napról sem a szelek, sem
                  az áramok, sőt még a hajó útjának iránya sincs feljegyezve. A szárazföldtől nem
                  lehettek távol, mert úszó tengerhinár többször vette körűl a hajót s madarakat (a
                  napló szerint saskeselyűt) láttak észak felé vonúlni. Ötödik napon, május 19-én,
                  érkeztek a Behring-szigetre, tehát a Lopatka-foktól északkelet felé kellett
                  haladniok s körülbelűl 75 mérföldnyi útat tettek meg ez idő alatt.</p>
               <p>Benyovszky társaságával öt napot töltött a Behring-szigeten és ez időt jól
                  felhasználta; miután meggyőződött, hogy bennszülött lakossága aligha van, horgonyt
                  vetett a sziget egy öblében, melyet emberei róla Móricz-öbölnek neveztek el,
                  kunyhókat üttetett össze a parton, elrendelte a hajófedélzet megtisztogatását, az
                  élelmi készletek szellőztetését, kenyeret süttetett, halat sózatott be,
                  vadászatból húst szerzett be és czetolajat, fát vágatott s mindent elkövetett,
                  hogy útja folytatását lehetőleg biztosítsa.</p>
               <p>A szigeten feltalálta Benyovszky Kreniczin Péter, a kaliforniai út felfedezésére
                  kiküldött hajó vezetője által felállított öt emlékkeresztet, melyről akkor még
                  Európában senki sem tudhatott, s mi szintén Benyovszky hitelessége mellett
                  bizonyít. A Behring-szigeten találkozott hősünk a száműzetésből megszökött
                  Leuchtenfeld-Ochotynnal, ki Benyovszkyt bosszúállásra akarta bírni. De Benyovszky
                  nem ragadta meg ez alkalmat, e helyett őszinte jóindulattal ajánlá Ochotinnak és
                  társainak, hogy telepedjenek le, s hogy ő valamely európai állam védelmét,
                  fönhatóságát szívesen kieszközli.</p>
               <p>E közben az útasok közt elégületlenség is tört ki, Stefánow egy összeesküvést
                  jelentett fel Benyovszkynak, mi erélyes példaadást követelt. A társaság
                  törvényszéke az összeesküvés három fejét arra ítélte, hogy a partra kitéve a
                  szigeten hagyassanak, s hogy a többiek ötven korbácsütés kiszenvedése után eddigi
                  foglalkozásukba visszahelyeztetnek, ha t. i. elébb a hűség esküjét leteszik.
                  Benyovszky ez ítéletbe belenyugodott, s így e három ember, Izmailoff, Parencsin és
                  neje lettek a Behring-sziget első telepesei. És ez az Izmailoff tudott eredményt
                  felmutatni, hét év múlva találkozott vele Cook, a híres angol útazó az
                  Unalaszka-szigeten s ezeket mondja róla: »Október 14-én este, mikor Webber úrral
                  (a szigeten) Szamganudha falu közelében voltam, egy oroszt láttam kikötni, a ki
                  mint később megtudtam Unalaszkán és a környező szigeteken a legelőkelőbb személyek
                  egyike. Neve: Erazim Gregorioff Szin Izmailoff. Egy csolnakon érkezett ide, melyet
                  három ember hajtott, s melyet ezenkívül 20-30 kisebb, együlésű sajka kisért, a
                  kik, a mint partra szálltak, Izmailoff számára a magukkal hozott anyagból sátrat
                  ütöttek fel, s ezenkívül még többet is a saját maguk, csolnakjaik és evezőik
                  számára, melyeket fűvel takartak be..... Izmailoff minket sátorába hívott, s
                  megvendégelt..... Úgy látszik, értelmes ember, kinek meggyőződései vannak és ezért
                  sajnálom, hogy csak egyes jelekkel és ábrákkal közölhettem vele gondolataimat....
                  Észrevettem, hogy a világ ezen részét, valamint az összes orosz felfedezéseket
                  igen jól ismeri, s csak egy pillantást vetett térképeinkre, azonnal megmutatta a
                  hibákat.« Ezekből tehát kétségtelen, hogy Izmailoff még néhány emberrel (talán az
                  Ochotyn seregéből) átkelt Unalaszkába s főnöke lett az ott alapúlt telepnek, s úgy
                  látszik, elég szerencsével élt.</p>
               <p>A Behring-szigetet érdekesen és tudományosan írja le Nordenskiöld; felemlíti a
                  sziget első leíróit, felfedezőit és ezek közt nincs Benyovszky, mintha ennek műve
                  a nagy svéd tudós előtt teljesen ismeretlen lenne, daczára annak, hogy a sziget
                  első európai vendégei közé tartozott.</p>
               <p>A Behring-sziget a legújabb adatok szerint az é.
                  sz. 54° 40’ és 55° 25’ között fekszik, s így Benyovszky meghatározása - 55° 15’ -
                  teljesen pontos és hiteles, bármily alapon történt is az. A k. h. a mai méretek
                  szerint Greenwichtől számítva 166° 40’; Benyovszky csak azt mondja: »hosszát
                  Bolsától 8°-ra becsültem,« a mi szintén a valóságnak csaknem teljesen megfelelő
                  adat. A Behring-sziget abban a hosszú vulkánikus eredetű szigetsorban, mely az é.
                  sz. 51° és 56° közt a Behring-tengert délfelől határolja, a legnyugatibb, s
                  Kamcsatkához legközelebb fekszik. A közel fekvő Réz-szigetekkel, s még néhány
                  kisebb szigetkével és szirttel együtt sajátos, az Aleuti-szigetektől különböző és
                  különfekvő szigetcsoportot alkot, melyet majd Behring-szigeteknek, majd Behring
                  rangja után Kommodore- vagy Kommandirszki-szigeteknek neveznek; ezeket nem
                  Amerikához, hanem Ázsiához számítják és az oroszok tulajdonát képezik, bár az
                  amerikai Alaszka-társulat megvette a vadászjogot s a főszigeten két fontos
                  kereskedelmi állomást szervezett, melyek a több száz bennszülöttet látják el
                  élelmiszerekkel és iparczikkekkel, melyekért a társulat medvefóka bőröket kap
                  cserébe, évenkint mintegy 20-50,000-et. Néhány orosz hivatalnok is lakik a
                  Behring-szigeteken, hogy az oroszok jogait megóvják s rendet tartsanak; ezek vagy
                  egy féltuczat czélszerűen épűlt faházban élnek, míg a benszülöttek tágas és belűl
                  nem is barátságtalan gyepkunyhókat építenek, melyeket azonban az amerikai társaság
                  lassankint kiküszöböl azáltal, hogy évenkint építtet egy faházat, s azt a lakosság
                  legérdemeseibbjeinek ajándékozza. Minden családnak meg van a maga háza; egy
                  templom is van, melyben görög-katholikus szertartásokat tartanak, sőt egy téres
                  iskolaépület is, melyet meglehetősen látogatnak, s a hol az oktatás aránylag elég
                  magas fokon áll.</p>
               <p>A »telep«-nél a házak egy falut képeznek, mely a tengerparthoz közel, a haltértől
                  kellő távolságban, nyáron zöld, de fátlan völgyben fekszik, erdőtlen hegyektől
                  körűlvéve. Ezenkívül is vannak házak szétszórtan az egész szigeten, különösen
                  annak északkeleti partjain, hol a burgonyát bámulatos mértékben tenyészik.</p>
               <p>Úgy földrajzi, mint természetrajzi szempontból a Behring-sziget a Csendes-oczeán
                  északi részének legérdekesebb szigetei közé tartozik; itt fejezte be Behring a
                  róla nevezett tengeren tett szerencsétlen útját és hosszú felfedező pályáját,
                  életét. Sok kisérője túl élte őt, és ezek közűl az orvos és természetbuvár
                  Steller, ki felülmúlhatlanúl mesteri jellemzését adta a sziget állatvilágának és
                  természeti viszonyainak, melyeket 1741 novemberétől 1742 augusztusáig volt alkalma
                  megfigyelni, abban a kénytelen fogságban, mit a szigeten töltött, s melynek első
                  felfedezője és leírója ő volt, mit még érdekesebbé tesz az a körülmény is, hogy
                  előtte a Behring-szigeteken ember egyáltalában nem létezett.</p>
               <p>Behring Vitusz dán ember volt, s már fiatal korában tett útakat Nyugat- és
                  Kelet-Indiába. 1707-ben, mint tiszt, az orosz hadihajóraj szolgálatába lépett s ez
                  időtől kezdve részt vett az oroszoknak minden tengeri háborújában a svédek
                  ellenében. 1741-ben hajót vezényelt a Behring-tengeren, melyen a skorbut lépett
                  fel; ezen hajót nagy vihar egy parthoz hajtotta, mely parton Behring a nagy
                  nélkülözések és szenvedések folytán meg is halt. Waxel és Chitrow alparancsnokok
                  szinte megbetegedtek, csupán Steller Vilmos György hajó-orvos maradt egészséges.
                  Később hajójuk is a part sziklái között szétzúzatott, s ez alkalommal oly károkat
                  szenvedtek az élelmi készletekben, hogy be kellett látniok, hogy az előttük levő
                  tél alatt a maradékkal lehetetlen az egész személyzetet táplálni. Embereket
                  küldtek tehát különböző irányokban, hogy a föld tulajdonságaival megismerkedjenek,
                  s ekkor vették észre, hogy szigeten vannak, mely lakatlan és fátlan, s így a
                  hajótörötteknek csak a vadászattal lehetett némileg pótolniok veszteségeiket.
                  Minthogy kezdetben a rókahús nem izlett, a tengeri vidrát keresték fel, mely
                  akkoriban a partokon egész seregekben élt, míg ma már Nordenskiöld szerint alig
                  van a szigeten. A tengeri vidra akkor még oly szelíd volt, hogy az embertől nem
                  félt, kíváncsian ment neki a tűznek, a mit ő még soha sem látott, és nem futott
                  el, ha valaki közeledett hozzá; drágán megfizetett tapasztalat tanítá meg őket az
                  óvatosságra, mert 8-900 ejtettek el belőlük, a mi szép zsákmány, ha meggondoljuk,
                  hogy ez állatok bőrét a khinai határon 80-100 rubelért veszik darabonkint.
                  Ezenkívül két czethalat is fogtak a hajótöröttek, melyet élelmi raktárnak
                  használtak, s úgy látszik, hogy a czethal zsirja a tengeri vidra húsát is
                  megjavítá, mert jobban izlett s nem volt oly kemény, mint a bőr.</p>
               <p>Tavaszszal a tengeri vidrák eltűntek, helyettük azonban a medvefóka, borjúfóka és
                  sörényes fóka egész serege kereste fel a szigetet; ez utóbbiak húsát kiválóan
                  jónak találták; nem ritkán rozmárokat is ejtettek el a hajótöröttek és Steller
                  ezek húsát a legjobb marhahússal hasonlítja össze; ezek húsából néhány csomagot be
                  is sóztak a visszatérésre. Ápril közepén olvadt el a hó, s Waxel ekkor összehívta
                  a még életben maradt 45 emberét s e gyűlésen elhatározták, hogy a hajó roncsaiból
                  nagy dereglyét csinálnak, a mi nehéz feladat volt, mert a három ács meghalt; a
                  hajó-építési munkálatokat egy kozák vezette, ki Ochoczkban a hajóépítésnél mint
                  munkás vett részt. Végre azonban 1742 augusztus 21-én a hajó elkészűlt s vele az
                  egész társaság átjutott Kamcsatkába, a hol Petropaulovszk kikötőjében horgonyt
                  vetettek. Itt végre találtak jó élelmi szereket, úgy, hogy némileg felüdülve, a
                  következő évben ugyanazon hajón Ochoczkba vitorláztak; elindultak volt Behringgel
                  76-an, s Ochoczkba csak 44-en érkeztek meg. Kamcsatkában már mindenki holtaknak
                  tartotta őket. Steller egyideig még Kamcsatkában maradt, hogy ott természetrajzi
                  tanulmányokat tegyen; szerencsétlenségére azonban maga ellen haragítá a
                  helytartóságot, mely feljelentést tett ellene Irkuczkban, a hol azonban mégis
                  felmentették és megengedték neki, hogy haza útazzék; útjára el is indúlt, de
                  Szolikamszkban már rendelet várta, hogy rögtön visszatérjen Irkuczkba; útközben
                  aztán egy újabb keletű sürgöny ismét megengedte visszatérését Európába, de ez a
                  zaklatás az annyit kiállott férfi erejét megtörte s 1746 november 23-án meghalt
                  Tjumen városában, váltó lázban, 37 éves korában.</p>
               <p>A drága prémek, mit az expediczió emberei óriási mennyiségben hoztak magukkal, a
                  szibériai piaczokon bámulatos hatást szültek, a Behring-szigeteket egyszerre
                  eldoradonak tartották, számtalan expedicziót küldtek az újonnan felfedezett
                  szigetekre, s kiterjedt, eddig ismeretlen területeket vontak az orosz czárok
                  hatalmi körébe; ez expedicziók a Behring-szigetet mindannyian érintették s ezek
                  teljesen átalakíták a sziget állatvilágát; Stellernek köszönhetjük, hogy ez
                  átalakulásokat megfigyelhetjük, miután az őseredeti állapotokat ő írta le, míg az
                  összehasonlítást Nordenskiöld végezte.</p>
               <p>A Behring-expediczió idejében a jeges-róka hihetetlen mennyiségben volt a
                  szigeten, minden felemészthető dolgot felfaltak ezek, behatoltak a kunyhókba is és
                  a mit találtak, elhordták: kést, botot, czipőt, zsákot, stb.; ha az emberek
                  valamit eltemettek, a rókák kiásták, s ha követ tettek felé, azt félretolták; e
                  munkánál a rókák őröket állítottak, s ha ember jött, az ellopott dolgokat
                  nyomtalanúl eltemették a homokba, és elinaltak. Minthogy az oroszlán- és a
                  medvefókák álomközben gyakran agyonnyomják kicsinyeiket, a rókák minden reggel
                  körülnéznek a fóka-telepeken, s ha egy holt fiatalra találnak, rögtön hozzálátnak,
                  hogy azt elczipeljék. E szokásból kiindulva, ha egy ember hált a szabad ég alatt,
                  arról is lehúzták a takarót, sőt beléharapdáltak, hogy tudják, él-e vagy meghalt.
                  Azóta a prémvadászok ezer meg ezer ily rókát öltek meg évenkint, s ma már oly
                  ritkák, hogy a Nordenskiöld-expediczió tagjai már egyetlen egyet sem találtak; a
                  mostaniaknak a prémje sem kékesfekete, mi azelőtt is, most is igen drága, hanem
                  fehér, a mi sokkal olcsóbb. A szomszédos Réz-szigeteken azonban még ma is igen sok
                  kékes-fekete bundájú róka van.</p>
               <p>Hasonlóképen teljesen kihalt ma a Steller-féle tehénfóka, (Bhytina Stelleri
                  Cuvier) mely az emlősök között bizonyára a hasadt-körműekhez tartozott;
                  barnafekete színű volt fehér foltokkal és csíkokkal; a vastag bőrt szőr fedte,
                  mely sajátos külső bőrré szövődött össze; a teljesen kifejlett állat 28-30 angol
                  láb hosszú és 80 <hi>mm</hi> nehéz volt. Feje a test nagy tömegéhez
                  képest kicsi, a nyak rövid, s a test hátfelé hirtelen elkeskenyedő volt. Ezen,
                  valamint többi tulajdonait csakis leírásból ismerjük, mindössze két rajz maradt
                  reánk Stellertől és Middendorftól ez állatról, de csontvázát alaposan ismerjük és
                  ebből az alakot teljesen megállapíthatjuk. Története szomorú példáját adja az
                  ember kapzsisága áldozatainak. Mikor Steller a Behring-szigeten kikötött, a
                  tehénfókák a parton tanyáztak, mint a marha, nagy csordákban. A hajótöröttek
                  eleinte nem vadásztak rájuk, mert nem volt kellő fegyverük, s csak mikor a tél
                  hidege minden állatott elkergetett a szigetről téli odujába, akkor támadták meg
                  őket; hatalmas vasfurkókkal akarták őket leütni, és úgy a földre kivonszolni;
                  eleinte ez nem sikerűlt s csak hosszas gyakorlat után tudtak zsákmányra szert
                  tenni; de oly nehezek voltak, hogy partravonásukhoz 40 ember teljes ereje
                  szükséges volt, s így gondolhatjuk, hogy az első évben vajmi kevés pusztúlt el
                  belőlük; az első példányt másfél hóval az elútazás előtt ütötték le, s azontúl is
                  csak kevés ideig vadászták, mert a hajóépítés az egész legénységet elfoglalta.</p>
               <p>Csodálatos, hogy a tehénfókát a későbbi útazók alig említették, úgy, hogy Linné
                  kellő ismeret hián az állatot rendszerébe aligha oszthatta volna bele, ha Steller
                  le nem írja. A mit Kraseninnikoff a tehénfókáról mond, az mind Steller leírásából
                  van merítve s ez képezi alapját csaknem minden későbbi tudósításnak, mely
                  előfordulására és életviszonyaira vonatkozik, a mint ezt Tolstyk, Studenczow,
                  Korowin, Bragin, Schelechow, Jakoblew leírják és ismertetik s a mint ezt ez
                  írókról Nordenskiöld be is bizonyította. Érdekes és fontos adat az, melyet Sauer
                  közöl Billing útazásának 1802-ben közzé tett leírásában, hol ezeket mondja: »A
                  tehénfóka igen közönséges volt az Aleuti-szigeteken, mikor ez állatfajt először
                  felfedezték, de 1768-ban az utolsót is kiirtották, és azóta soha senki egyet sem
                  látott.« Ez állat tehát Baer és Brandt szerint 17 évre rá, hogy európai először
                  meglátta, kipusztúlt, de Nordenskiöld nyomára akadt annak, hogy az állatot még
                  1779-80-ban is vadászták, de csak nagy ritkán, sőt a bennszülöttek még 1854-ben is
                  láttak egy ismeretlen állatot, melynek leírása teljesen megegyezik a Steller-féle
                  tehénfókával, s így a Bhytina kihalását is ez évre kell tenni. Úgy látszik
                  azonban, hogy az állat nem csupán az emberi kapzsiság áldozata, hanem egyike ama
                  kihaló alakoknak, melyek a létért való küzdelemben helyüket biztosítani nem tudó s
                  már kiveszett állatcsoportok utolsó képviselői.</p>
               
               <p>
                  
               </p>
               <p>
                  <hi>Fókák milliói a P</hi>
                  <hi>RIBILOW </hi>
                  <hi>szigetek egyikén.</hi>
               </p>
               
               <p>Az egyetlen nagyobb állat, mely a Behring-szigeten máig is él, s talán ép oly
                  mennyiségben, mint Steller idejében, a medvefóka; ennek száma is már annyira
                  csökkent, hogy teljes kipusztulás miatt aggódni kellett volna, ha 1871-ben egy
                  magántársaság az orosz kormánytól meg nem veszi a medvefóka vadászatának
                  kizárólagos jogát, darabonként két rubelért és így a vadászat szabályoztatván,
                  kipusztítása megakadályoztatott. Csupán a Behring-szigeten tizennégy év alatt
                  1867-1881-ig nem kevesebb, mint 389,462 medvefókát vertek agyon, míg a szomszédos
                  Pribylov-szigetről, melyet 1786-ban fedeztek fel, 1797-1880-ig vagyis 84 év alatt
                  3½ millió bőrt szállítottak el. Ma már évenkint előre megállapítják a megölendő
                  állatok számát, s akkor is a nőstényeket és fiatalokat lehetőleg kímélik, valamint
                  azokat a hímeket is, melyek egy-egy hárem élén állanak, mert a medvefókáknál a
                  polygamia van szokásban; így tehát főleg a fiatalabb hímeket pusztítják és ezek
                  bőrét viszik a piaczra. Hogy ezen vadállatot ily rendszeres módon lehet vadászni,
                  annak oka az állat sajátságos szokásaiban rejlik; a medvefókák ugyanis évről évre
                  a nyár ideje alatt a tengerbe nyúló bizonyos földnyelveket (Rookeries) keresik
                  fel, ott gyülnek össze százan, meg ezeren, s ott időznek több hónapon át minden
                  táplálék nélkül. Először a hímek jönnek a partra május folyamán és június elején,
                  és ezek egymással megverekesznek, hogy azt a néhány száz négyszög méternyi
                  területet sajátuknak mondhassák; e párbajok gyakran végződnek halállal az egyik
                  félre; a kik a harczban a legerősebbek és legszerencsésebbek, azoké lesz a part
                  legjobb része, a gyengébbek a belsőbb területekre kénytelenek vonúlni, a hol
                  kevesebb nőstényre van reményük. A győztes ellenfelét soha sem üldözi a saját
                  területének határain túl, hanem lefekszik, hogy álmában új erőt gyűjtsön a
                  küzdelem folytatására. Ilyenkor a hím önönmagának tetszeleg, mellső lábaival
                  vakarja testét, elsimítgatja szőrét vagy hűsel és hátsó lábaival legyezgeti magát,
                  majd azt az ég felé fordítva a napsugarak ellen védelműl használja.</p>
               <p>Június közepén jönnek elő a nőstények; a győztes hímek nagy előzékenységgel
                  fogadják őket, s a legszebbeket és legjobbakat kiválasztják háremük számára. Alig
                  telepűlt azonban le a vízből felmerűlt nőstény az 1. számú hímnél, ez máris másik
                  után néz, mit a 2. számú hím arra használ fel, hogy az 1. számú hím első nőstényét
                  megszökteti, a mit aztán vele a 3. számú hím ismétel. Ily módon valamennyi
                  nőstényen lassankint megosztozkodnak, a mi persze soha sem megy harczok nélkül,
                  míg végre mindeniknek van 12-15 párja. Ezután kezdődik a henye élet, mely három
                  hónapig tart és teljesen lesoványítja a hímeket, miközben az anya a kicsinyeket
                  gondosan táplálja, kik iránt az apák teljesen egykedvű közönynyel viselkednek.
                  Szeptemberben aztán, mikor a fiatalok már megtanultak úszni, a rookeries-ket
                  teljesen elhagyják.</p>
               <p>Hat évnél fiatalabb hímek nem párosúlnak, s otthont maguknak nem szerezhetnek,
                  ezek ezrivel gyűlnek össze a tenger partjain, a fiatal nőstényekkel együtt,
                  kisebb-nagyobb csordákban, teljesen különálltan a háremektől, a hol egymással,
                  mint a kutyák, vidáman játszadoznak, vagy egy közös jelre mindannyian egyszerre
                  álomra hajtják fejüket. Ezek azon szerencsétlenek, melyektől a rendszeresített
                  állomások részére az évi szükséglet kikerűl; e czélból a bennszülöttek lassankint
                  nagyobb pihenők tartásával az állatokat a sziget belsejébe, a parttól 1-2 <hi>km</hi>-re szorítják, a honnan aztán az egészen fiatalokat és a
                  nőstényeket, valamint a hibás bőrűeket elkergetik, a többit pedig a fejre intézett
                  csapásokkal agyon verik és megnyúzzák.</p>
               <p>Benyovszky útazásában van néhány a Behring-szigetre vonatkozó adat, melyek méltán
                  felkölthetik bizalmatlanságunkat, de a melynek eloszlatása legalább részben nem
                  nehéz. Benyovszky azt mondja naplójában, hogy ő a szigeten fát vágatott és tudjuk,
                  hogy fa sem Steller, sem Nordenskiöld idejében, sem a két útazó közti időszakban
                  nem nőtt a szigeten. Benyovszky azonban sehol sem mondja, hogy erdő volt a
                  szigeten. Kjellmann a sziget növényzetéről ezeket mondja: »A lassan lejtősödő
                  parton két jól elkülönített öv van, egy külső minden növényi tenyészet nélkül és
                  egy belső, melyen Ammadenia peploides, Elymus mollis, két ernyős virágú növény,
                  Heracleum sibiricum és Angelica archangelica teremnek, melyekből sűrű
                  embermagasságú, csaknem áthatolhatlan cserjés fonódik össze.« Úgy látszik tehát,
                  hogy Benyovszky tüzelő anyaga is ilyen cserjésekből kerűlt ki.</p>
               <p>A tengeri vidrákat Benyovszky is felemlíti, százötven vidrabőrt kapott ajándékba
                  Ochotyntól. A jegesrókát nem említi fel Benyovszky, a mi mindenesetre különös,
                  mert 1741-ben még nem lehetett annyira kipusztítva az állat, hogy ők rá ne
                  találjanak. Sokkal természetesebb, hogy nem említi fel a Steller-féle tehénfókát,
                  melyre 1768 óta a sziget lakói nagy ritkán akadtak, valamint az sem különös, hogy
                  nem ír a medvefókáról, mert ez csak május végén és június elején jő a partra,
                  mikor Benyovszky már nem volt a szigeten. A Behring-szigeti tartózkodásból még
                  csak egy tényt kívánok felemlíteni és ez azon ellenmondás, mely az Ochotyn első
                  levelének kelete »1771 január 24-én« és Benyovszkynak ugyanazon év május 20-án
                  tett ama megjegyzése közt van, hogy »a mint a levelet jobban átvizsgáltam, azt
                  jegyzem meg, hogy azon az írás még egészen friss volt.« Vagy a levél nem kelt
                  január 24-én, vagy a Benyovszky észrevétele hibás; hogy a kelet ily
                  meghamisításának mi czélja lett volna, azt nem tudjuk.</p>
               <p>A Behring-szigetnek Steller idejében még emberlakója nem volt; Benyovszky sem
                  talált rajta bennszülötteket, s bár nem tudjuk, mikor népesűlt be a sziget állandó
                  lakossággal, de azt Benyovszky alapján mondhatjuk, hogy ez 1771 után történt.</p>
               <p>Mielőtt Benyovszky a szigetet elhagyta, meg kellett határoznia, hogy merre menjen;
                  ő Khina felé akarta folytatni útját, mert onnan legkönnyebben térhetett vissza
                  Európába; de a hajónép ebbe nem akart beleegyezni, s így elhatározták, hogy
                  átkelnek a Behring-tengeren és Amerikában kötnek ki. Benyovszky egyelőre engedett,
                  a mi azért is szükségessé vált, mert a hajón ismét elégületlenség tört ki, s a
                  társaság egy része, élén Stefánowval, ajánlatot is tett Ochotynnak, hogy átpártol,
                  ha a szigetet elhagyják. Ochotyn azonban az árulást felfedezte Benyovszky előtt.
                  Benyovszky a felfedezésről hallgatott, Stefánow azonban az Ochotinnál vallott
                  kudarcz következtében rosszat sejtett, felkereste őt, hogy egy újabb árulást
                  fedezzen fel előtte; e szemtelen képmutatás azonban nem sikerűlt, mert Benyovszky
                  előmutatta az Ochotyn levelét s keményen megdorgálta Stefánowot, de megigérte
                  neki, ha nyugton marad, fondorlatait nem hozza nyilvánosságra, mi Stefánowot
                  nagyon megindítá, sőt bocsánat kérésre kényszeríté.</p>
               <p>Ezek után pedig Benyovszky emlékkeresztet állíttatott fel a szigeten 1771 május
                  24-ki kelettel, majd május 25-én borús, felhős és ködös időben, a dereglyét és
                  ladikot felhúzták a hajóra s délnyugati széllel vitorlának eredtek Amerika
                  felé.</p>
               
            </div>
            <div type="chapter">
               <head>NEGYVENEGYEDIK FEJEZET. A BEHRING-TENGER ÚTAZÓI. SZAHALIN SZIGETE.</head>
               <p>Május 25-én hagyta el Benyovszky a Behring-szigetet és folytatta útját azon a
                  tengeren, mely Ázsia, Amerika és az Aleuti-szigetsor közt terűl el, s melyet
                  Behring-tengernek neveznek. Benyovszky útazását nehéz kijelölni a
                  Behring-tengeren, a fokok, szigetek mai nevei az ő korában még ismeretlenek
                  voltak, másrészt pedig leírása nem oly pontos, adatai nem oly részletesek, hogy a
                  mai ismeretek figyelembevételével meg tudnók állapítani az általa bejárt
                  útvonalat, mert nem szabad felednünk azt, hogy e vidék a földgömbnek még ma is
                  csak kevéssé ismert részei közé tartozik. És mégis! Bármily kevés és fogyatékos
                  adatunk van Benyovszkytól, útleírásában találunk néhány oly pontot, melyeket a mai
                  kutatások eredményeivel megvilágítva, belőlük a körülményekhez képest meglehetős
                  pontossággal szerkeszthetjük meg útjának vonalát. Ezt kétségkívül annak
                  köszönhetjük, hogy Benyovszky nagyon jól ismerte a Behring-tengeri kutatásokat,
                  azokat művében röviden össze is foglalta, ismerte a Behring-tenger szigeteit is,
                  mert a kamcsatkai levéltárban az útazók eredeti kéziratait és térképeit nemcsak
                  átolvasni, de feldolgozni is alkalma volt.</p>
               <p>»A Kamcsatkától keletre tett felfedezőútazások története,« az angol kiadás első
                  kötete, harminczadik fejezetének fordítását néhány jegyzet kíséretében itt
                  közöljük:</p>
               <p>»E munka függeléke gyanánt ismertetni akarom rövid kivonatban a különböző,
                  Kamcsatkától keletre tett útazásokat, melyek eredeti kéziratát a titkári irodában
                  találtam meg.</p>
               <p>»1728-ban Behring kapitány Csirikov kapitánynyal felfedező-útra ment Amerika felé,
                  de csak a Naninszkoi fokig jutottak, melyet az
                  oroszok a csukoczkói foknak tartottak. Ez első vállalat nem felelvén meg az orosz
                  udvar követelményeinek, Kreniczin úr 1729-ben új útra vállalkozott, de ennek sem
                  lett nagyobb eredménye. Szerencsésebb volt a két
                  kapitány harmadik útja 1741-ben. Meglátogatták
                  Amerika partjait és néhány szigetet. Behring kapitány visszatértekor egy Kamcsatka
                  melletti szigeten hajótörést szenvedett, ugyanezen szigeten meg is halt, miért a
                  hajós nép azt emlékére Behring-szigetnek nevezte el. Csirikov kapitány hajójára
                  vette Behring embereit s 1742-ben visszatért Kamcsatkába. Jelentése megtetszett az
                  oroszoknak, főképen a kereskedőknek, kik telhetőleg gyorsan hajókat szereltek fel
                  e szigetek kincseinek felkutatására.</p>
               <p>»E második expedicziót Bussó és Srebernicov vezették, de csak a Behring- és
                  Réz-szigetekig juthattak. 1745. május 22-én indúltak el s 1746-ban tértek
                     vissza.
               </p>
               <p>»A harmadik útra ugyancsak 1745-ban indúlt Nevodehiov az »Eudochia« kereskedelmi
                  hajón; azokra az Aleuti-szigetekre vitorlázott, melyek legközelebb vannak
                  Kamcsatkához. Hódbőrökkel gazdagon megrakodva, de kegyetlenkedéseinek szomorú
                  nyomait hagyva tért vissza; számos bennszülött ifjút vitt magával, de csak egy
                  jutott vissza kamcsatkai otthonába.</p>
               <p>»A negyedik útra Kholidoliv kereskedő két, az útra jól felszerelt hajója indúlt
                  1747-ben; az egyik a Behring-szigeten kötött ki, ott néhány vadászatot rendezett s
                  aztán visszatért Kamcsatkába. A másik kelet felé indúlt, több szigetet
                  meglátogatott, aztán hód- és rókabőrrel bőven megrakodva tért vissza.</p>
               <p>»Az ötödik vállalatot 1750-ben egy szabadalmazott társaság szerelte fel; ez útnak
                  nem nagy haszna volt; a mint a hajóknak elég rakományuk volt, nem mentek tovább,
                  hanem visszavitorláztak.
               </p>
               <p>»A hatodik expedicziót Trapesnikov Niciphor vezette 1750-ben; a kormányzóság egy
                  tisztet és huszonöt kozákot adott melléje. Az Aleuti-szigetek közűl többet
                  meglátogattak, visszaérkezve pedig azt a hamis hírt terjesztették, hogy az orosz
                  hatalomnak több ily szigetet elfoglaltak, mire 1752-ben a kormányzó egy szatnikot
                  küldött ki néhány kozákkal az adó behajtására, de ezt összes embereivel megölték.
                  A mikor Trapesnikov, 42,000 rubel értékű rakománynyal megjött, mindenfelé hirtelen
                  felébredt a vágy s hajókat szereltek fel.
               </p>
               <p>»A hetedik útat Trapesnikov tette 1754-ben a
                  Szt-Miklós gyorshajón; ez úton fedezték fel Adak szigetét.
               </p>
               <p>»A nyolczadik útat Srebernicov tette meg, a kinek a Róka-szigetek felfedezését
                  köszönhetjük; ő a h. 29 fokáig jutott Bolsától.
               </p>
               <p>»A kilenczedik útat 1756-ban Tolsty végezte, a ki Unalaskáig ment s 200,000
                  rubelnyi rakománynyal tért vissza.
               </p>
               <p>»A tizedik útra Stadenecov vállalkozott 1757-ben, a ki Urumizir-szigetén kötött
                  ki, hol legtöbb emberét azonban megölték.
               </p>
               <p>»A tizenegyedik útat ismét Trapesnikov tette meg; 1758-ban indúlt el Kamcsatkából,
                  meglátogatott néhány szigetet, végre Urumuziren kötött ki, a hol a bennszülöttek
                  ismételten megtámadták és huszonhat emberét megölték.
               </p>
               <p>»A tizenkettedik útat Boscarew tette meg 1760-ban, ki Alaxa-szigetéig jutott, mely
                  Amerika közelében fekszik. Hajósnépe legnagyobb részét a szigetlakók ölték meg.<hi xml:id="_ftnref32">[32]</hi>
               </p>
               <p>»A tizenharmadik expedicziót egy társaság szerelte fel, mely öt hajót azzal a
                  feladattal küldött ki, hogy megismerkedjenek az Aleuti-szigetek kereskedelmével és
                  halászatával, mert gyarmatot akartak alapítani. De a hajók vezetőinek tudatlansága
                  miatt négy hajó megsemmisűlt s csak az ötödik térhetett vissza három évi távollét
                  után. A mészárlás és rablás, mit e hajók népe a szigetlakók közt végezett, minden
                  képzeletet felűl múl.
               </p>
               <p>»A tizennegyedik útra 1764-ben Goloniov vállalkozott. Hajója az amerikai
                  szárazföldön kötött ki, hol a vezető, ki a helyet Unalaszka-szigetének tartá,
                  folyton hadakozott a bennszülöttekkel, s iszonyú veszteségek után kénytelen volt
                  egy kis szigetre visszavonúlni, melynek lakóin aztán a legembertelenebbűl boszúlta
                  meg magát veszteségeiért. Embereinek két harmada elhalt, míg Kamcsatkába
                     visszaérkezett.
               </p>
               <p>»A tizenötödik útat Ocseredin tette meg 1765-ben. Ő megelégedett azzal, hogy egy
                  kis szigeten vadászgatott és halászgatott, s Unalaszkához még csak közeledni sem
                  mert.</p>
               <p>»A tizenhatodik vállalat élén Kreniczin Péter állott; 1768-ban indúlt el
                  Kamcsatkából, de a helyett, hogy felfedezéseit a szárazföldre terjesztette volna
                  ki, egy kis szigeten vonúlt meg, két éven át vesztegelt ott, onnan küldözgette
                  szét csolnakain fegyveres matrózait, hogy ezek a szigetlakókkal kereskedjenek, s
                  így ez expediczió a kormányzóságnak csakis épen a felszerelési költségeket
                  térítette meg. Az útból Kreniczin kapitánynak sem lett több haszna, 1770-ben
                  visszatértekor a saját emberei fojtották a Kamcsatka folyóba. Levasiev volt az
                  egyedüli, ki a vállalatból hasznot húzott, mert ő, mint alárendelt, nem volt
                  felelős kapitánya eljárásáért.</p>
               <p>»A tizenhetedik expediczió a Szt-Péter és Szt-Pál vitorlás hajón az én vezényletem
                  alatt állott, 1771 május 12-én hagytam el Kamcsatkát és még ugyanazon év
                  szeptember 22-én Makaóba érkeztem.«</p>
               <p>Benyovszky e történeti vázlatához csak néhány megjegyzésünk lehet. A
                  Behring-szoros legrégibb kutatóját, első felfedezőjét Dejnevet, Benyovszky nem
                  ismerte; ez 1648-ban kelt át a szoroson és tette meg a Nizsni-Kalimszk és
                  Anadir-öböl közti útat; de ez mit sem bizonyít Benyovszky ellen, mert Dejnev
                  útazásáról akkor még senki sem tudott. Nagy Péter sem, ki Behringet bízta meg az
                  amerikai partok felkeresésével, és maga Behring sem, kiről ma sem tudni biztosan,
                  hogy első útjában meddig hatolt, csak az tény, hogy a Behring-szoroson átkelt.</p>
               <p>Általában véve Szibéria e tájainak megismerésére, felkutatására, csak akkor kerűlt
                  a sor, mikor a belföldet már meglehetősen ismerték. A Behring-tenger, az
                  Aleuti-szigetek és Amerika északnyugati részeinek megismeréséhez a Benyovszky
                  történetében felsorolt útazók számos adatot szolgáltattak, és ő teljesen jól
                  ismerte a Behring-tenger alakját is, de Európában annak első hiteles forrásáúl a
                  Cook útazását tekintik, ki nemcsak a Behring-tengert bolyongta be, hanem a
                  Behring-szoroson is átvitorlázott, sőt átjárót keresett kelet felé.</p>
               <p>»Még Cook útazásai után is a Szahalin, Jezo és a Kurili szigetek, és ezek tengerei
                  nagyrészt ismeretlenek voltak. La Perouse volt az első, ki e szigetek partvonalait
                  meghatározta, ki felismerte, hogy Szahalin eredetileg sziget, és hogy a japáni és
                  ohoczki tenger közt összeköttetés van az ázsiai szárazföld és Szahalin szigete
                  közt. Ezzel megállapítá Szibéria egész területének még eddig ismeretlen utolsó
                  határrészletét is, mely után a felfedező kutatások immár csak a részletek
                  megvizsgálására terjeszkedhettek ki.«</p>
               <p>Ezek Reclus-nek, korunk legnagyobb földrajztudósának saját szavai, (Nouvelle
                  Geographie Universelle 6. kötet, 582. l.) és szomorúan kell észlelnünk, hogy
                  Benyovszky útazását ő is, kinek figyelmét annyi kisebb érdemű útazó sem kerűlte
                  el, teljesen mellőzi, nem ismeri. Ha áttekintjük röviden Szahalin felfedezésének
                  történetét és elolvassuk a Benyovszky leírását e szigetről, mindenki
                  meggyőződhetik arról, mily igazságtalanúl bántak el a külföld geografusai
                  Benyovszkyval.</p>
               <p>A hollandi Martin Gerits de Vries volt az első, ki 1643-ban a szigetnek
                  »Türelem-öblében« horgonyt vetett; de ő ezt Jezo-sziget egy részének tartá. Még
                  Cooknak Londonban 1784-ben közzétett térképén is csak mint kicsiny sziget szerepel
                  az Amur torkolatának közelében. 1787-ben, tehát tizenhat évvel később, mint
                  Benyovszky útját megtette, állapítá meg La Perouse először, Reclus szerint, a
                  sziget mostani alakját, nagyságát; de még azután is azt hitték, hogy a sziget a
                  kontinenssel összefügg. 1797-ben az angol Broughton a nyugati partot, 1805-ben a
                  német-orosz Krusenstern az északi partot járta be a nélkül, hogy e vélemény
                  megváltozott volna, mely magát jelen századunk közepéig fenntartotta, daczára
                  annak, hogy néhány évvel Krusenstern útazása után a japáni hajós, Mamia Rinzo, a
                  Tatár-öbölből a sziget és a szárazföld közt hajózott az Amur-torkolatáig. Csak
                  Nevelszkoinak 1849 és 1852-ben eszközölt pontos felvételei óta tudja »hivatalosan«
                  a geografiai világ, hogy Szahalin-sziget, melyet a Mamia Rinzoról nevezett szoros
                  választ el a szárazföldtől, mely télen teljesen befagy úgy, hogy a szigetről
                  szánokkal lehet átmenni Mandzsu-ország partjaira.</p>
               <p>Mint ezekből láthatjuk, a földrajzi írók kezdettől fogva két kérdésre nem tudtak
                  felelni: sziget-e Szahalin, s ha igen, mily nagy? Erre vonatkozólag az első pontos
                  adat keletének évét 1849-re teszik, érdemét pedig Nevelszkoinak adják. Mind a két
                  eljárás hibás. Benyovszky (könyve megjelenésének évét, 1790-et, véve alapúl) volt
                  az első, ki egész pontosan és határozottan megmondta, a Kamcsatkai irodában
                  összegyűjtött adatok alapján, hogy Szahalin nem félsziget, hanem sziget, és
                  körülbelűl megmondta nagyságát is, mely sokkal kevésbbé hibás, mint bármily más
                  adat Nevelszkoi-ig. A Mandzsu-partvidékről és Szahalin-szigetéről ő egy egészen
                  külön fejezetet írt, (az angol kiadásban a harminczhetedik) »Függelék a
                  mongol-part és Szahalin-sziget leírásához« czím alatt, melynek fordítását, előbbi
                  állításaink igazolására, a következő sorokban adjuk:</p>
               <p>»Uda tengeröble, melyet az Allangaddi előhegye alkot az é. sz. 54° 10’ és a bolsai
                  h. 345° 15’-e alatt fekszik, észak felé, az Amur-torkolatán túl; számos sziget van
                  benne, melyek az öböl bejáratát is elzárják.</p>
               <p>»Az Amur-folyó az é. sz. 52° 50’ és a bolsai h. 346° alatt ömlik a tengerbe. Korea
                  lakói Szahalinnak nevezik a folyót, körülbelűl 500 mértföld hosszú, s benne a
                  legjobban megterhelt hajók is evezhetnek. Torkolata dél felé tekint, s tizenöt
                  szigete gyöngyben gazdag tengeröblöt zár körűl, melynek déli csúcsát a Vazitna-fok
                  képezi, az é. sz. 52° 20’ és a bolsai h. 347° 5’ alatt. E folyó Oroszországra
                  nézve nagy jelentőségű, mert egy ága Mandzsu-országgal közvetíti a kereskedést,
                  míg egy másik a pekini tengeröbölnél fekvő Teiszuhoz vezet.</p>
               <p>»Szahalin-szigete az Amur-torkolatától keletre esik; központja az é. sz. 52° és a
                  bolsai h. 349° alatt van; hossza északdéli irányban 69, szélessége keletnyugati
                  irányban 15-20 mértföld. Több folyó szeli és igen jó kikötői, öblei vannak;
                  1761-ben négy, a gilakok által lakott városa volt. A gilakok független nép, mely
                  Korea lakóival és az oroszokkal kereskedik. A sziget a legkiválóbb czoboly és
                  rókaprémet adja; északi része vad, de a déli kies. Északra tőle egy más kisebb
                  sziget van, az Üveg-sziget az é. sz. 54° 30’ és a bolsai h. 350° alatt; ennek
                  talaja sok csillámot rejt.«</p>
               <p>Eddig tart Benyovszky Emlékiratainak a Szahalin-szigetéről szóló fejezete.
                  Benyovszky azt mondja: a szigetnek jó öblei kikötői vannak. Ezzel szemben Reclus
                  így ír: »Szahalin szigetének 2000 <hi>km</hi> hosszú partvonalán
                  egyetlen kikötő sincs, a hol a hajók veszély nélkül horgonyozhatnának.« Reclus
                  kétségkívül igazat mond, de ne feledjük, hogy Benyovszky ez adatait nem a saját
                  tapasztalatából szedte, s hogy Reclus állítása nem azokra a vitorlás dereglyékre
                  vonatkozik, melyeken az oroszok először keresték fel a szigetet.</p>
               <p>Másrészt azonban Benyovszky az első író, ki Szahalin-szigetének lakói közt a
                  gilakokat felemlíti. Az európai irodalomban 1790-ig nem jelent meg könyv, mely ez
                  adatot tartalmazná; és ennek felemlítésével tartozunk Benyovszky lelkiismeretes
                  hitelessége érdekében.</p>
               
            </div>
            <div type="chapter">
               <head>NEGYVENKETTEDIK FEJEZET. BENYOVSZKY KÓBORLÁSA A BEHRING-TENGEREN.</head>
               <p>Benyovszky útazását a Behring-tengeren eddig vajmi kevesen követték, s
                  megelégedtek általában véve azzal a rövid, alig néhány sorra terjedő vázlattal,
                  melyet az angol kiadó írt az előszóban, s melyben Benyovszky útjának három pontját
                  említi fel: kiindúlt a Behring-szigetről, érinté a Clerke-szigetet, s végül
                  Unemak-szigetnél elhagyta a Behring-tengert, s a Csendes-oczeánra evezett ki. E
                  rövid vázlat ugyan a valóságnak megfelel, de ez esetben, mikor a kalandos életű
                  gróf adatainak hitelességéről van szó, korántsem kielégítő.</p>
               <p>Tagadhatatlan, hogy az útvonalat napról-napra követni korántsem könnyű feladat, de
                  nem lehetetlenség, és ebben jó része van annak, hogy a gróf kamcsatkai rabságában
                  elég szép földrajzi ismeretre tett szert. Mialatt a Behring-tengeren kóborol,
                  keveset beszél ugyan arról, hogy hajójával, mely napon, mily irányban, mily
                  távolságot futott be, e helyett azonban tesz néhány oly megjegyzést, melyek
                  segélyével útjának vonalát, a körülményekhez képest meglehetős pontossággal,
                  megállapíthatjuk.</p>
               <p>Az első megfigyelés, mely útjelzőként vezet tova minket, május 28-ról kelt; ekkor
                  pillantottak meg a hajó népei egy fokot, melyet Benyovszky, »ámbár az orosz
                  térképek adatainak eltérése zavarta«, az Apakazana előfoknak tartotta, és
                  csillagászatilag meghatározott helyét az é. sz. 59° és k. h. 13° 20’ alá tette
                  Bolsától számítva. A szélességi meghatározásokban Benyovszky meglehetősen pontos
                  arra, hogy legalább némi útbaigazítást nyerjünk tőle, s e meghatározásaiban a hiba
                  ritkán nagyobb az egy foknál. A hosszúsági meghatározásokban az eltérés a
                  valóságtól ugyan nagyobb, de, mint ezt Nicholson az emlékiratok angol kiadásához
                  írt bevezetésében bebizonyítja, az eltérés meglehetős állandósággal öt fokot tesz,
                  és a tájoló keleti elhajlásaiban leli okát. Az é. sz. 60° alatt, ha a legutolsó
                  térképeket megtekintjük, nevezetesebben kiálló foka az ázsiai szárazföldnek nincs,
                  hanem félfoknyira tőle északra van a Pakacsinszkói-fok, délre pedig, ugyancsak
                  félfoknyira, az Oljutorszkij-fok; minthogy azonban ez utóbbi Bolsától csak
                  tizennégy foknyira, a Pakacsinszkoj ellenben csaknem 18 foknyira van, a mi
                  megegyezik Benyovszkynak a Nicholson által kijavított adataival, az Apakazana
                  fokot a Pakacsin fokkal azonosnak tarthatjuk, mit megerősít a név kétségtelen
                  rokonsága (a-pakazan, pakacsin-szkoi), másrészt pedig azon körülmény is, hogy a
                  távolság, a hajó által tett napi útakban kifejezve, az emlékiratok alapján,
                  körülbelűl akkora a Behring-szigettől az Apakazana-fokig, mint ugyanonnan
                  Kamcsatka déli csúcsáig, a Lopatka-fokig, a mi a valóságnak is teljesen
                  megfelel.</p>
               <p>A következő hely, melynek fekvését elég pontossággal állapíthatjuk meg, június
                  3-án merűl fel szemeik előtt, és június negyedikén kötnek ott ki. Sziget ez,
                  melynek lakói, kik Benyovszkyt két csolnakon meglátogatták, a csukcsokhoz
                  hasonlóak, tehát Benyovszky nem mondja, hogy csukcsok. E két ember megértette a
                  Benyovszky korják hajósának nyelvét, de korják sem volt. Ez emberektől tudta meg,
                  hogy a sziget, melyen vannak, Csukoczkoinszktól csak 14 mértföldnyire van, és ez
                  adatok együtt véve arra vallanak, hogy Benyovszky és társai a Clerke- vagy
                  Szent-Lőrincz-szigeten kötöttek ki. A mi a sziget csillagászati hely
                  meghatározását illeti, az nem helyes, Benyovszky szerint az é. sz. 65° 30’ és
                  bolsai hosszúság 25° 30’ alatt, míg a mai térképek szerint az é. sz. 63° 30’ és k.
                  h. 170° alatt fekszik, mely utóbbi adat a bolsai h. 34°-nak felel meg.</p>
               <p>A Szt.-Lőrincz-szigete a legnagyobb a Behring-tengeren; egyenesen délre fekszik a
                  Behring-szorostól s az ebben levő Diomedes-szigettől, körülbelűl 180
                  mértföldnyire; az Aleutákhoz tartozik, bár azoktól messzi északra esik; Ázsiához
                  közelebb van ugyan, mint Amerikához, de azért csak ez utóbbihoz számítják, s
                  Alaszkával együtt vették meg az oroszoktól az Egyesűlt-Államok. A sziget talaja
                  gránit, mint Amerika és Ázsia megfelelő partjai, hegyes ugyan, de közepén és
                  partjain több sík van, melyeken nyáron a tundrák szegényes, de elég csinos
                  növényei virúlnak ki. A szigetet néhány eszkimó család lakja, kik az orosz-parti
                  csukcs szomszédaikkal kereskednek, s így nyelvükből is sok szót átvettek. E
                  körűlményeknek teljesen megfelel a Benyovszky leírása. A lakósok öltözködése a
                  csukcsokéhoz hasonlít, de mivel irámszarvasuk nincs, madár tollakból és más
                  állatbőrökből készítik ruhájukat. Mikor Nordenskiöld a szigetet felkereste, a
                  lakósok meztelen fővel jártak, a férfiak haja tövig le volt nyírva, csak egy
                  hajgyűrűt hagytak meg a fej körűl; ezt a képet állítja elénk Elliot munkája
                  Alaszkáról; a nők fonadékban viselik hajukat, ezenkívül arczukat a halantéktájon,
                  állukat az ajk alatt, és a karokat taetoválják, érdekes és gyakran meglepően
                  szabályos vonalakkal.</p>
               <p>A Szt.-Lőrincz-szigetét Behring fedezte fel első útjában 1741-ben; későbben
                  1791-ben Billing is kikötött a szigeten, ő és társai emberi nyomokra akadtak
                  ugyan, de bennszülötteket nem láttak. Nordenskiöld szerint »az első európai útazó,
                  ki a sziget lakóival érintkezett, Kotzebue Ottó volt, 1816-ban, azok addig még
                  sohasem láttak európait.« Nordenskiöld, ki Benyovszkyt következetesen mellőzi és
                  nem ismeri, itt helyreigazításra szorúl, mert Benyovszky volt az első, ki a
                  Szt.-Lőrincz-sziget lakóival érintkezett, s rólok néhány teljesen hiteles adatot
                  közölt.</p>
               <p>Sokkal nehezebb tisztázni Benyovszky útját az Apakazana-foktól a
                  Szt.-Lőrincz-szigetig; a szigetre június ötödikén érkezett, és így ez út hajójával
                  egy egész hétig tartott; minthogy pedig egyenes irányban ez útat az ő hajója
                  három, legfeljebb négy nap alatt megtehette volna, kétségtelen, hogy nagy
                  kerülőket tett, bár a rossz időjárás és a jéghegyek többszörösön akadályozták
                  útjában és megnehezíték előrehatolását. Kétségkívül a jégtől szenvedtek legtöbbet,
                  a jégcsoportok örökösen elkerülhetlen végenyészettel fenyegették őket, a hajó
                  minden perczben hozzáütődött egy-egy darabhoz, úgy, hogy félrefordúlt miatta, majd
                  egy nagy jégdarab odafagyott a hajószéléhez, felemelte a hajót a vízből, majd a
                  kormány és steven közé rekedt a jég, úgy, hogy nem lehetett kormányozni; ez az
                  örökös aggodalom kényszeríthette a hajó népeit arra, hogy lemondtak az Ázsia és
                  Amerika közti északi átjáróról, és kívánkoztak Amerika, tulajdonkép az első művelt
                  hely felé.</p>
               <p>Az Apakazana-foktól tehát egy ideig a hajó a partvonalat követte, második napon
                  azonban a hajónép kívánságára a hajó irányt változtatott, s útját nyugat felé
                  folytatta; hogy Kamcsatka, azaz Ázsia partjait látták, azt Benyovszky még május
                  30-án mondja. A part, melyet követtek, eredetileg már nem is Kamcsatkához
                  tartozik, hanem a nagy Behring-félszigethez, mely egész Ázsia legészakkeletibb
                  csúcsa; e terület bizonyos szempontokból már Ázsia óriás tömegén kívül esik;
                  partjai Amerika felé tekintenek, s ezeket jobban ismerjük az amerikai mint az
                  orosz kutatások alapján, az elnevezések nagy része is azon módon angol, a mint azt
                  az új-angliai vagy szan-francziszkói bálnahalászok elkeresztelték. A lakosság is
                  nagyobb rokonságot mutat Amerika megfelelő részeinek bennszülötteihez, mint Ázsia
                  szomszédos népeihez.</p>
               <p>A Behring-félsziget hegyes; az a gerincz, mely Kamcsatkán vonúl végig, északi
                  végén két ágra oszlik, az egyik délfelől, a másik nyugat és észak felől öleli
                  körűl a félsziget főfolyójának, az Anadirnak medenczéjét. Az északi gerincz
                  1000-1500 <hi>m</hi> magas és két fokban végződik; az egyik Ázsia
                  legészakkeletibb csúcsa a Keleti-fok, mely 707 <hi>m</hi> magas
                  sziklafalakkal mered a tenger síkjára, a másik a Csukoczkoi-fok, mely 829 <hi>m</hi> magas, s melynek közelében Benyovszky is járt. A déli
                  gerincz 600-900 <hi>m</hi> magas és a Navarin-fokkal ér véget. A
                  Navarin és Csukoczkoi közt van az Anadir-öböl; a hegyek, részint a folyó, részint
                  a tenger felé lejtősödnek, s oldalai nyáron a koriákok irámszarvasainak csak
                  sovány legelőt adnak.</p>
               <p>Az Anadir északkeleti Szibériának egyetlen folyója, melyet vize bőségére és
                  vízkörnyékének területére nézve az európai folyókkal összehasonlíthatunk, de a
                  sarkkör közelében folyván, jobbára csak viránytalan területeket szel át; a kis
                  Anadirszk erődöt az oroszok kénytelenek voltak a vidék kietlensége folytán
                  elhagyni, s ma az egész völgyet néhány csuvancz, jukagir és kozák lakja négy
                  faluban, kik erkölcseik régi vadságából ki nem vetkőztek ugyan, de mind beszélnek
                  oroszúl. A folyó nyáron csaknem megelevenűl a beléje sereglő töméntelen haltól, s
                  annyira zsúfoltan úsznak a vízben, hogy az ember kézzel foghatja őket, s gyakran
                  megesik, hogy a víz ihatlan lesz a bennük felbomlásnak indúlt élettelen halak
                  undorító büze és íze miatt.</p>
               <p>Benyovszky és emberei május 31-én látták utoljára Kamcsatka és vele együtt
                  Szibéria földjét; ekkor kelet felé mentek, eltávoztak a parttól, mely csakhamar
                  eltűnt a látóhatárról. Ismerjük a Behring-tengernek mélységi viszonyait, s ezek
                  alapján kétségtelen, hogy Benyovszky a tenger medenczéjének közepes, mélyebb
                  részei felé hatolt, csak ott észlelhetett oly mélységeket, minőkről említést tesz,
                  s melyek a hatvannyolcz fonalat meghaladják. A Behring-tenger vize általában véve
                  nem mély; a partképződésben és a vizek sekélységében nem egy bizonyságot lelünk
                  arra, hogy egykor Ázsia és Amerika ez északi tájakon összefüggtek; Nordenskiöld,
                  Whymper és Elliot szerint a csukcsok is nagyon jól tudják, hogy a tenger hullámai
                  alatt a két szárazföld összefügg, sőt ők maguk állítják, hogy a két világrészt
                  egykor földszoros köté össze; két vadász azt is elmesélte Neumannak, hogyan
                  sülyedt el e földnyelv egy iszonyú tusa alkalmával, melyet egy hős és egy jeges
                  medve vívtak. A legnagyobb mélység a Behring-szorosban, vagyis ott, hol a két
                  földrész egymáshoz legközelebb ér, 58 <hi>m</hi>, de a közepes
                  mélység sem az ázsiai, sem az amerikai partokon, sem a Szt.-Lőrincz-sziget
                  környékén nem éri el a 40 <hi>m</hi>-t. A valóságos oczeán, kavargó
                  örvényeivel, hatalmas áradataival és hegymagasságú hullámveréseivel, nem hatol az
                  Aleuti szigetsortól északra, ereje megtörik azok szirtsorán.</p>
               <p>Van egy másik tényező is, mely a mellett bizonyít, hogy Benyovszky hajója a
                  Behring-tenger közepe felé vette útját; azt mondja, hogy elhagyván a partot, a
                  jéggel többé nem volt bajuk; ennek oka szerinte az volt, hogy a szél hordta el; a
                  szélnek ily hatást nem lehet tulajdonítani; a jéghegyek irányát nem a szelek,
                  hanem a tengerek áramlatai szabják meg. Ázsia partjait egy hideg áram mossa, mely
                  a Behring-szorosból kiszakadt jégtömböket úsztatja tovább, északról délnek, a part
                  közelében; e hideg áramlat övén túl a Behring-tenger vize a forróövi áramlatok
                  hatása alatt felmelegűl, s oda a jéghegyek csak ritkán húzódnak le, s inkább csak
                  a szigetek környékén fordúlnak elő; ha tehát Benyovszky jéggel június elsején nem
                  találkozott, az azt jelenti, hogy túl volt a hideg áram parti övén.</p>
               <p>E napon, június elsején, vettek észre északkeleten egy fokot, délkeleten egy
                  szigetet; az előbb elmondottak alapján kétségtelennek kell tartanunk, hogy nem
                  holmi parti szigettel van dolgunk, hanem, hogy ezek bent vannak a Behring-tenger
                  medenczéjében. Az északkeleti fok nem lehet más, mint a Szt-Lőrincz nagy
                  szigetének legdélibb foka. A délkeleti sziget a Matthew-csoport egy szigete; erről
                  azt mondták a Benyovszky szent-lőrincz-szigeti vendégei, hogy a csoportot négy
                  sziget alkotja, melyek közűl a déli legnagyobb. Ez a leírás a Behring-tengernek
                  csak két szigetcsoportjára alkalmazható, de egyiknek sem felel meg teljesen; a
                  Matthew-csoportban csak három sziget van, de a déli a legnagyobb; a
                  Pribylov-csoportban négy van ugyan, de az északi a legnagyobb. Ha Benyovszky
                  csakugyan a Pribylov-szigeteket látta, útját a Szt.-Lőrincz-szigetre ily hamar nem
                  tehette meg, mert ez óriás kerülő délfelé, de másrészt a szél irányára vonatkozó
                  feljegyzések sem engedik feltennünk, hogy ők az Apakazana szélességi körétől délre
                  hatoltak volna; ők csakis a Matthew-csoportot láthatták, azaz északkelet-keleti
                  irányba hatoltak, s vagy a csukcsok ismerete nem volt helyes a csoportról, vagy
                  Benyovszky értette őket rosszúl.</p>
               <p>A Matthew-csoport legnagyobb szigete a Szt.Matthew-sziget; ez kopár,
                  sziklatömegekből összehányt felföld, itt-ott egy-egy kis síksággal; távolról azt
                  hinné az útas, sok apró szigetet lát; legnagyobb szélessége huszonkét mértföld, de
                  bámulatosan keskeny, mint egy gerincz. A csoport második szigete, a Hall-sziget,
                  nyugatra fekszik a Matthew-szigettől, egymástól a keskeny Szárikev-szoros
                  választja el, mely csak három mértföld széles, ettől délre van a csoport harmadik
                  szigete, a Pinnacle-szirt, mely működő vulkán, hamút és lávát okád magából s éjjel
                  a tengert messzi bevilágítja. Szikláit a mohák és zuzmók egész erdeje népesíti be,
                  s rajtok meglepően sok medve tanyázik.</p>
               <p>Átvitorlázván a Matthew- és a Szent-Lőrincz-szigetek közt, a hajó keleten egy
                  fokot fedezett fel, melyről később Benyovszky a szent-lőrincziektől megtudta, hogy
                  az a nagy Alakszina ország végpontja; e fok előtt zátony is fekszik Benyovszky
                  szerint, melyen a jég irtózatosan zajlik. E fok Nicholson szerint nem lehet más
                  mint a Point-Shallow-Water (Zátony, fok, melyet ma Románzow-foknak neveznek.)
                  Innen érte el aztán Benyovszky hajója a Szt-Lőrincz-szigetet, mely útjának
                  legészakibb pontja volt.</p>
               <p>A Szent-Lőrincz-szigetről a Behring-tengeren keresztűl hajózott Benyovszky,
                  körülbelűl észak-déli irányban az Aleuta-szigetek füzéréig, hová június 6-án
                  érkeztek meg. Ez útban már nem zavarták a hajót jégtáblák; egy ideig Amerika
                  partjait követték s csak aztán fordúltak egyenesen délnek.</p>
               <p>A Behring-tenger két partjának növényzete élénken tünteti fel az éghajlati
                  ellentéteket; az ázsiai parton a növényzet felette silány, nyomorúlt moh és
                  zuzmóból áll, míg az amerikai partokon, még a Behring-szoros mellékén is, van némi
                  csekély fatenyészet. Az állatvilág főbb alakjait már említettük, itt csak a
                  bálnát, heringet és a számtalan sok vízi madarat említjük fel kiegészítésűl. A
                  tenger állatvilága azonban tetemes átalakulásokon ment át, s ma a Behring-tenger
                  faunája teljesen eltér a sarki tengerétől. Csodálatos, hogy az ember pusztításai
                  folytán a tenger állatvilága jobban megváltozott, mint a szárazföldeké: a század
                  közepén a Behring-tenger csak úgy hemzsegett a bálnahalászoktól, kik Amerikából
                  sereglettek ide, ma e halászoknak nem lehet gazdag zsákmányra szert tenni itt, át
                  kell hatolniok a Behring-szoroson, és a sarki oczeán áramaira bízniok
                  szerencséjüket, hol nem kis veszedelem az, hogy törékeny dereglyéiket valami
                  jéghegy összezúzza; a tengeri vidra, az oroszlán-, medve- és tehén-fóka mind vagy
                  kivesztek már, vagy szerfelett megritkúltak, vagy teljesen elhagyták a
                  Behring-tengert.</p>
               <p>Mielőtt az Aleuti-szigetsor tárgyalására áttérnénk, meg kell emlékeznünk a
                  Behring-szorosról és Benyovszky emlékiratainak ama helyéről, mely, legalább a régi
                  magyarázók szerint, (újabb eddig nem akadt) e szorosra vonatkozik. Benyovszky
                  meghatározta az Alaszka-félsziget és az Aleuti-szigetek közti átjárót a
                  Behring-tengerből a Csendes-oczeánba; s midőn erről ír június 9-iki kelettel,
                  (Emlékiratok I. k. 281. l.) felfedezését oly módon hozza kapcsolatba a
                  Behring-szorosra vonatkozó felfedező útakkal, hogy a zavart észre kell vennünk,
                  bár annak egyedüli okát az orosz térképek már említett hibás felvételeiben kell és
                  lehet találnunk. Kétségtelen az, hogy Benyovszky emlékiratainak e sorai a
                  Behring-szorosra is vonatkoznak, ámbár erről határozottan sehol sem szól, de
                  másfelől Benyovszkyra nem lehet ráerőszakolni azt sem, hogy ő állítása szerint, a
                  szorosan átkelt volna (a mint azt a német magyarázók akarják tenni, hogy
                  bebizonyítsák az útazás hitelességének hiányát).</p>
               <p>Ámbár a földtömegek alakulásában nem különös jelenség a tengerszorosok
                  keletkezése, ezek mindenkor érdekesek egy vagy más szempontból. Különösen áll ez a
                  Behring-szorosról, a mely a felfedezések történetében is világhírű lett. Dejnev
                  volt az első, ki a szoroson átkelt, a XVII. század közepén; de útja feledésbe
                  merűlt, s csak nyolczvan év múltán indúlt el másodszori felfedezésére a
                  hallhatatlan emlékezetű Behring. Utána Cook, később Luttke, Kotzebue és mind
                  számosabban keltek át rajta és volt év, mikor e tengerszorosban egyszerre négyszáz
                  bálnahajó jelent meg. A szoroson túl két út áll előttünk; az egyik nyugat felé
                  megy, Ázsiát és Európát kerüli meg, a másik kelet felé hajlik s Amerika északi
                  partjai mentén vezet. Azt Nordenskiöld tette meg először 1879-ben, emezt M’ Clure
                  1850-ben. E keskeny szorosnak a víz- és légtünemények birodalmában is érdekes
                  szerep jutott: ez látja el a Csendes-oczeánt hideg áramokkal, az egyik a
                  Jó-Remény-fokáig, a másik a Tűzföldig nyomúl, csaknem 40.000 <hi>km</hi> hosszúságban. Itt küzd meg a dél heve az észak fagyával s a
                  Behring-szorost ajtóhoz hasonlíthatjuk egy hideg és egy meleg szoba közt.
                  Nordenskiöld megfigyelte, hogy míg a lég alsó rétegeiben hideg északi szelek
                  kemény fagyot hoztak, addig a magasabban fekvő felhők ellenkezőleg észak felé
                  vonúltak, s így az ellentétes légáramlatok lételét bizonyíták. A tengeráramlatokra
                  a Behring-szoros nem oly kedvező, sokkal keskenyebb, semhogy az óriás víztömegek
                  ellentétes irányú folyása benne lehetővé lenne; ezenkívül dél felől a tropikus
                  tengerek meleg áramlatai az Aleutok szirt során óriás erejükből jelentékenyen
                  veszítenek, úgy hogy a Behring-tenger a két áramlat kiegyenlítő területe lesz,
                  mely nem oly hideg, mint a sarki tenger, s nem oly meleg, mint az egyenlítőalji
                  oczeán. A májustól szeptemberig tartó rövid nyárban jéghegyek szakadnak el a
                  szorosból, melyek a déli áramokkal együtt haladnak, hozzásimulván Ázsia
                  partjaihoz. A jéghegyek azonban nem oly óriások, hogy őket a »hegy« név úgy
                  megillethetné, mint p. o. a Grönlandból leszakadó jégóriásokat. Látszik, hogy a
                  szorosból erednek, melyen egyszerre nagy tömeg át nem nyomúlhat. És ebben találjuk
                  magyarázatát annak is, hogy Benyovszky a jéghegyeket nem írja le oly
                  retteneteseknek, a mit, ha költ, és nem a valót mondja el, kétségkívül megtett
                  volna.</p>
               <p>Észak-Amerika ama partvonala, melyet Benyovszky hajójával beútazott, s melyhez az
                  Aleuti-szigetek is fűződnek, Alaszkához tartozik, mely Amerikának
                  legészaknyugatibb sarka, óriás félsziget és külön tartomány, melynek csillagászati
                  és politikai határa csaknem teljesen pontosan összeesik a h. 141-ik fokával.
                  Alaszkát a Behring-expediczió fedezte fel 1741 júliusában; Kadjak- és
                  Sumagin-szigetet, majd a M.-St.-Elias hegyvidékét ismerték meg legelőször; a
                  szigetekről azt hitték, hogy Kamcsatkához, a Kurili-szigetsorhoz tartoznak.
                  1745-ben Novidiszkov Mihály, átkelve a tengeren, elérte az Attu-szigetet, az
                  Aleuták legnyugatibb szemét. Vele kezdődik Alaszka orosz birtokba vételének
                  története, s már 1768-ban az oroszok Alaszka jórészét magukénak mondhatták. Az
                  állatokban gazdag vidékeket az orosz kereskedők, Ohoczkból, Kamcsatkából
                  kiindúlva, csakhamar mind többen felkeresték, s mint Coxe írja: »tíz évi időszak
                  alatt e magánosok a saját költségükön fontosabb felfedezéseket tettek, mint a
                  kormány minden költséges vállalata.« Egymásután jártak itt Byron, Carteret,
                  Wallis, Cook, La Perouse, Vancouver, kik e föld első kutatói voltak. Oroszország
                  ugyan sokat tett e gyarmatának kikutatására, Lisianszky, Kotzebue, Lüttke nevei e
                  téren hallhatatlan érdemeket szereztek, de az amerikaiak, s különösen az utóbbi
                  időkben Moore, Kellett, M’ Clure, Beadford, Whymper és Elliot még többet áldoztak
                  az ország tudományos felderítése és kincseinek gyakorlati értékesítése érdekében.
                  Végre az Egyesűlt-Államok, belátván a földek óriás gazdagságát, másrészt az orosz
                  tőszomszédság által politikailag feszélyeztetvén, az orosz czártól megvették
                  Alaszkát, az Aleuti-szigetekkel együtt, 7,200.000 dollárért, s 1867 október 18-án
                  formálisan bekebelezték.</p>
               <p>Alaszka egész területe 512.000 □ mértföld, vagyis éppen egyhatoda az
                  észak-amerikai Egyesűlt-Államoknak; a lakosság 1880-ban összesen 33.426 lélekre
                  rúgott, ebből fehér 430, kreol 1756, eszkimó 17.617, aleuta 2145, atabaszkan 3927
                  és tlinkit indián 6763 ember. Kezdetben Észak-Amerika nagyon zúgolódott a vétel
                  ellen, s a terv első megteremtőjének, Sewardnak, nem a legkellemesebb sors jutott
                  osztályrészeűl, de később belátták, mily kitünő vásárt csináltak. Ez ellenkező
                  nézetek nemcsak az Egyesűlt-Államok kebelében a leghevesebb pártviszályokra adtak
                  okot, de Anglia féltékenykedését is felébreszték, mely azt hivé, hogy ez az egész
                  vállalat az Egyesűlt-Államok részéről csak kezdete egy nagyobb szabású politikai
                  vállalatnak, mely egész Észak-Amerikának, Kanadának és az amerikai angol
                  birtokoknak az Unióba való bekebelezését czélozza. Ma már Alaszka nemcsak, mint a
                  prémes állatok, fókák stb. gazdag országa ismeretes, hanem hegyeiből kőszenet,
                  aranyat és ezüstöt is nagy mennyiségben aknáznak ki.</p>
               <p>Alaszka-ország gazdászati szempontból három kerületre osztható, melyek mindegyike
                  éghajlati, növényzeti és fizikai tekintetben egymástól lényegesen eltér. - Az első
                  a legészakibb fekvésű, ezt Jukon-kerületnek nevezik legnagyobb folyójáról, észak
                  és nyugat felől a tenger határolja, délen az Alaszka-hegység, keleten a britt
                  birtokok. Ennek nyugati partjait járta be Benyovszky is hajójával. - A második az
                  Aleuti-kerület az Aleuti-szigetekkel és az Alaszka-félszigettel; ezt leírta
                  Benyovszky külön fejezetben és több szigetét meg is látogatta. - A harmadik a
                  Szitka-kerület, mely Alaszkának délkeleti része, s melyet Benyovszky a
                  Kadiak-szigeten szintén érintett. E fejezetben csak az elsőről szólunk, a másik
                  kettőről a gróf aleuti kóborlásainál emlékezünk meg.</p>
               <p>A Jukon-kerület felszíne hullámzó, azaz sziklás, alacsony, legfeljebb 500 <hi>m</hi> magasságú; könnyen áthágható dombok, terjedelmes, mocsaras
                  lápföldekkel váltakoznak. Itt útak még nincsenek, rejtek ösvényeit csak a kanadai
                  vadász és a vad indián tudja követni. A Jukon és mellékvizei képezik e vidék fő-
                  és majdnem egyetlen közlekedési útját; de e folyón egy méternél mélyebb járatú
                  hajók nem közlekedhetnek. Magas hegység a vidéken sehol sincs. Az alapkőzet
                  nagyrészben konglom-erát, szyenit és kvarczit. Sok helyen felette gazdag és
                  televénydús földtömegek fordúlnak elő, melyek a folyók által halmoztattak fel.
                  Több helyen édesvízi márga is található, melyet a lakosok vakolat gyanánt
                  használnak faházaik bemeszelésére.</p>
               <p>Midőn 1825-ben Kotzebue orosz hajóskapitány e partokat meglátogatta, az őt kisérő
                  német tudós és költő, Chamisso Adalbert, azt a különös tüneményt említi fel, hogy
                  10-20 <hi>m</hi> magas partoldalok, melyek látszólag merő jégből
                  állottak, tetejükön néhány lábnyi földréteggel voltak koronázva, s melyeken igen
                  buja növényzet díszlett. E jéghegyek gyakran a parttól is elválnak és tovaúsznak.
                  Ilyen sajátságos képlettel találkozott Benyovszky június 3-án, mely napról
                  feljegyzi, hogy »délután nagy jégmezőt látánk, melyre nagy tömeg bokorral benőtt
                  föld volt rátapadva.« E különös tünemény okai alkalmasint ugyanazok, melyek a
                  földalatti jégrétegeket képezik. Képzeljünk magunknak egy helyiséget, mely annyira
                  elmélyedett és elzárt, hogy az eső és az olvadó hó vize rajta az áthatatlan
                  altalaj és a felszínen létező mohos lápföld közt összegyűlt, téli időben megfagy,
                  és a rövid nyáron át a mohtakaró által a felolvasztástól megóvatik, - mi által a
                  mohréteg fokonkint magasabbra emelkedik, - minek évenkinti ismétlése folytán oly
                  jégtömeg képződhetik, mely a jéghegy nevet is megérdemli, hogyha a környező föld a
                  tenger hullámai által elmosatván, a televényréteggel koronázott jégóriás csaknem
                  meztelen marad. E nevezetes képződmény a gazdát arra tanítja, hogy a jég közvetlen
                  szomszédságában is tenyészhet egészséges, sőt buja növényzet, mely virágozhat és
                  magvát épúgy megérlelheti, mint más kedvezőbb helyeken.</p>
               <p>Jukon kerületének belsejében az éghajlat nagyon különbözik a tenger szélén fekvő
                  vidéktől, még oly helyiségekben is, melyek közel fekszenek egymáshoz. A
                  tengerszéli klimát a Behring-tenger vize és a Csendes-oczeánból északfelé folyó
                  meleg áramok még enyhítik, s így a tengerpart telei sokkal szelídebbek, mint a
                  belső vidékeké. A nyarak ellenkezőleg hűvösebbek amott, mint emitt, és az eső
                  mennyisége is ott nagyobb. Csaknem hihetetlen, hogy p. o. Fort-Jukonban a hévmérő
                  higany-oszlopa nyáron, déltájban, és pedig nem a közvetlen napsugaraknak kitéve,
                  112°-ra (Fahrenh. szerint) emelkedik, sőt megtörtént már az is, hogy több,
                  szeszszel töltött és csak 120° mutató üvegcső, a sarkvidéki nyári nap hősége
                  alatt, szétpattant. Nyár közepén a felső Jukonban az ember csak azon két vagy
                  három óra alatt találhat némi üdülést, mikor a nap az éjszaki látkör közelében
                  időzik, és olyankor a kimerűlt vadász, vagy útazó csolnakában ülve, áldja az
                  éjféli levegőnek röviden tartó hűvösségét.</p>
               <p>A bennszülött lakosok ugyanazon láthatlan vonal által választatnak el, mely a
                  növényzetet jellegzi. A fanövényzet nélküli tengerszél mentében mindenütt
                  eszkimó-törzsöket találunk; néhány mértföldnyi távolságban a tengertől befelé
                  erdőkre, és köztük indián kunyhókra akadunk. Ez, mint általános szabály, fennáll
                  az egész vidéken. A mi szokásaikat illeti, egyik faj sem foglalkozik a
                  legcsekélyebb földmívelési munkával sem, és egyetlen növényi tápanyaguk a bogyókon
                  kívül, melyet nyári időben fogyasztanak, néhány ehető gyökér. Az eszkimók között
                  kedvelt csemege az irámszarvasnak jól megrágott, s félig megemésztett
                  fűzfagalyakkal megtelt gyomra; e finom eledelt csak télen élvezik, felolvasztott
                  zsírral, halolajjal és hólével keverve, a mi kétségkívül hatalmas antiskorbutikus
                  szer. Az orosz telepek száma igen csekély, és az oroszok száma e kerületben soha
                  sem haladta meg a negyvenet, kikhez járúlt kétszerannyi vegyesvérű segéd és
                  munkás; mindnyájan az orosz-amerikai társulat szolgálatában állottak, de mikor
                  Alaszka az Egyesűlt-Államok kebelébe ment át, sokan közülök elhagyták a kerületet,
                  de nagyobb részük mégis megmaradt az amerikai társulatok szolgálatában. Az orosz
                  születésű lakosság igen elaljasodott nép volt, majdnem kivétel nélkül szibériai
                  fegyenczekből állott; a vegyesvérűek értelmesebbek, szelídebbek és
                  tanulékonyabbak, de felette lusták és iszákosságra hajlandók.</p>
               <p>Az útazónak, legyen az vadász vagy gyarmatos, legelső szükségei közé tartozik a
                  fa. Ezzel a Jukon kerületnek majdnem minden része bőven meg van áldva. Még a
                  Jeges-tenger partjai sem tesznek ebben kivételt, mert ezek is bőségesen ellátvák
                  úsztatott fával, melyet a Jukon és más folyók a tengerbe visznek, és ennek
                  hullámai a parton szétszórnak. Valóban csaknem megmérhetlen a famennyiség, mely p.
                  o. évenkint a Jukon torkolatán át jut a tengerbe, mert a Behring- és Sarki-tenger
                  széleit, és az e tengerekben fekvő szigeteket, mind ez látja el fával; sok helyen
                  mindenféle nagyságú faszálak halmozódnak egymásra a parton, a hová az októberi
                  délnyugati szelek által hajtott hullámok hátán jutottak. Természetesen a hajók is
                  találkoznak az ily úszófával, a mit különben június elsejéről Benyovszky is
                  feljegyez, mondván: »A hajó úszófával körülvéve.«</p>
               <p>A kerület fái közűl legnagyobb és legbecsesebb a fehér fenyő,<hi xml:id="_ftnref35">[35]</hi> mely az egész területen előfordúl, de folyóvizek
                  szomszédságában legmagasabbra és legerősebbre nő; nem ritkán 20-30 <hi>m</hi> magas, míg átmérője a törzs alján az egy métert is
                  meghaladja. Fája könnyű, de szívós, jól hasítható, fehér és szilárd; mindenféle
                  czélokra használják a lakosok; a házakat és kunyhókat általában abból építik.
                  Puha, de finom szövetű voltánál fogva az Alsó-Jukon völgyében lakó indiánok téli
                  időben tálakat, teknőket, csészéket és másféle edényeket és szerszámokat faragnak
                  belőle, melyeket veres vasélenynyel színezett, s néha igen csinos rajzokkal
                  szoktak díszíteni. Szánkákat, bőrcsolnakokra való rámákat, halászó rudakat,
                  kapanyeleket s több eféléket az eszkimók szintén ily fából készítenek, s házaik,
                  táncz- és mulató-termeik (mert ilyenek is vannak) mind belőle építvék. Ez
                  utóbbiakban a falakat ülések futják körűl deszkákból, melyeket az eszkimók
                  faczölönkökből apró kőbaltákkal vágnak ki, s melyek némelyike oly nagy, hogy 6
                  évig is megtart, míg egyetlen egy ily deszka elkészűl.</p>
               <p>Ezenkívül még itt terem és meglehetősen sokoldalúlag felhasználtatik a nyír, nyár,
                  fűz, vörös éger, vörös fenyő stb. Gabonát Jukonban nagyobb mennyiségben soha sem
                  vetettek. A saláta szépen nő, a káposzta azonban soha sem képez fejet; a fehér
                  gömbölyű répa felette nagyra nő és igen jó ízű; találkozik közte 5-6 fontos is;
                  többnyire édes és kemény, csakhogy a legnagyobb példányok nem ritkán odvasak; az
                  orosz gyarmatosok ezek leveleit télire a skorbut ellen besavanyítják. A fehér
                  gömbölyű répát Benyovszky is nagy mennyiségben szedte Unamak-szigeten, mert nem
                  lehet más növény az, melyet június 8-án így ír le: »a (kiküldött) vadászok.......
                  740 darab igen kellemes gyökérfélét zsákmányoltak; ezek csaknem
                  gyerekfej-nagyságúak s három-négy fontnyi nehezek.«</p>
               <p>És vonja még valaki kétségbe Benyovszky hitelességét!?</p>
               
            </div>
            <div type="chapter">
               <head>NEGYVENHARMADIK FEJEZET. BENYOVSZKY AZ ALEUTI-SZIGETEKEN.</head>
               <p>Benyovszky az Aleuti-szigeteket a kamcsatkai levéltárban levő iratok és
                  tengerészeti térképek alapján meglehetősen ismerte, még mielőtt kalandos sorsa
                  odavetette volna. Az Aleuti-szigetekről szóló adatait egy külön fejezetben
                  foglalta össze (az angol kiadás I. k. XXXIV. fejezetében) »A Kamcsatkától keletre
                  felfedezett Aleuti-szigetek leírása« czím alatt, melyet fordításban, bevezetésűl
                  Benyovszkynak az Aleuti-szigeteken való későbbi kutatásaihoz, a következő sorokban
                  közöljük:</p>
               <p>»Minthogy valamennyi sziget, mely az é. sz. 60. fokán túl fekszik, lakatlan,
                  mellőzöm leírásukat, s csak térképemen jelzem meg helyüket. Az oroszok szerint a
                  csukcsok, mikor egyik földrészről a másikra vándorolnak e szigeteken is ki szoktak
                  kötni, és ez valószínűnek tünik fel előttem, mert magam is láttam a két fokot
                  egyszerre, s nem kételkedem abban, hogy a vándorlások folyton tartanak. Amerika
                  nyugati partjának előfoka az é. sz. 63° 15’ és a bolsai h. 26° alatt fekszik.<hi xml:id="_ftnref36">[36]</hi> A foktól északkeletre, két sziget van, melyeket
                  egykor valószínűleg ember is lakott, minthogy azonban Levasef kapitány 1768-ban
                  tett utolsó útja alkalmával lakatlanoknak találta, mellőzöm őket és az érdekesebb
                  részekre térek át.</p>
               <p>»1. A Baru-sziget az é. sz. 59° s a bolsai h. 23° 13’ alatt fekszik. A szigeten fa
                  nem terem, de annál gazdagabb hódokban és rozmárokban.</p>
               <p>»2. Ala Gifcsa Homin, az amerikai szárazföld egy foka, az é. sz. 58° és a bolsai
                  h. 25° 33’ alatt emelkedik; a part e foktól északnyugati irányban vonúl az é. sz.
                  59° 45’-ig; a talaj egyenetlen, homokzátonyok- és sziklákkal.</p>
               <p>»3. Kadik szigete az é. sz. 54° 30’ és a bolsai b. 33° 16’ alatt fekszik;
                  népessége meglehetősen sűrű, a hód- és róka-vadászatával foglalkozik. A hegyek
                  kénben gazdagok s a lakosoknak feldolgozott vasuk is van, melyet a szárazföldről
                  cserekereskedés útján nyernek. A szigeten fa terem ugyan, de nem sok; van egy
                  folyója is, mely észak-déli irányban halad, és mélysége 8-10 láb. A nyár alatt
                  igen sok vadlúd és vadkacsa keresi fel a szigetet, s ezekből a lakosok bőséges
                  készletet raknak félre. Bőrből készűlt csolnakokon hajókáznak. Kadik közelében még
                  vagy kilencz lakott sziget van, melyek tőle délre vagy délnyugatra fekszenek. E
                  szigeteket Ohoczk és Bolsa vadászai fölfegyverkezve hajóikon meglátogatják. Az a
                  hír, melyet egy innen 1769-ben visszatért hajó népe költött, hogy ezüsthegyű
                  nyilakat hoztak volna magukkal, teljesen hamis, a mint kiderűlt, az expediczió
                  vezetője verette e nyilakat, azon reményben, hogy a kormányzó megjutalmazza. Annyi
                  bizonyos, hogy e szigeteken sok a hód és a róka, mit eléggé bizonyít az, hogy
                  Kuzneczov Arzén vezetése alatt, 1770 október 28-án, egy hajó jött vissza e
                  szigetről 9000 hód- és 3000 rókabőrrel. Meg kell még említenem, hogy az itteni
                  hódbőrök jobbak, mint a kanadaiak, és hogy minden ily bőrért Khinában 80, 100-120
                  rubelt, Japánban csaknem két annyit fizetnek.</p>
               <p>»4. A Róka-sziget az é. sz. 53° 45’ s a bolsai h. 31° 28’ alatt fekszik; lakossága
                  felette sűrű; bővelkedik rókában; a lakosok a rezet és vasat fel tudják dolgozni;
                  a vasat az oroszoktól kapják, a rezet a saját földjük adja. Az északkeleti oldalon
                  igen jó kikötő van, de a lakosok közt sok az orosz szökevény, kik a kikötést
                  lehetetlenné teszik; mindazonáltal nagy kedvük van a kereskedésre, s az oroszok,
                  békés úton üveg, vas és pálinkáért sok bőrt kapnak cserébe.</p>
               <p>»Kis távolságra északnyugat felé négy más sziget van, délre pedig három. Ez
                  utóbbiak eredetileg csaknem megmászhatlan meredek sziklatömbök, melyek között a
                  hajózás nagy veszedelemmel jár. A csatorna köztük délkeletről északnyugat felé
                  megy, de a tenger gyakran oly nyugtalan, és hullámai oly magasra csapnak, hogy a
                  keresztűl merészkedő hajókat szétzúzatással vagy árbocztöréssel fenyegetik.</p>
               <p>»5. Az Armsud-sziget, az é. sz. 53° és a bolsai h. 29° 14’ alatt, szintén jól
                  népesített hely, melynek rendezett városa, és ennek élén egy tojónja is van.
                  1768-ban egy felfegyverzett hajó népessége telepedett itt meg, mely igen nagy
                  mennyiségű markazitot, és rézérczet talált, és azt aranynak vélve, tovább is a
                  szigeten maradt, azon reményben, hogy kincseket fog gyűjthetni. Valami félreértés
                  miatt azonban köztük és a bennszülöttek közt háború tört ki, mely az oroszokra
                  nézve szerencsétlenűl végződött. Ezután egy Ohotyn nevű száműzött, ki Kamcsatkából
                  megszökött, telepedett itt meg, és a szigetlakókkal olynemű egyezményt kötött,
                  hogy azok főnökükké választották.</p>
               <p>»6. Az Urumuzir-sziget, az é. sz. 52° 35’ és a bolsai h. 28° 15’ alatt, igen
                  népes; a nép élén több tojón áll, kik ismét valamennyien egy főnök alá tartoznak,
                  a kiről naplómban még alkalmam leend szólani. Két más sziget északkelet felé,
                  három észak-észak-nyugatra fekszik a szigettől.</p>
               <p>»7. A három Hód-szigetet az oroszok Jaszaczneosztrovának, vagy adózó szigeteknek
                  nevezik. A legnagyobb az é. sz. 58° s a bolsai h. 26° 45’ alatt fekszik; ennek két
                  jó kikötője van; az elsőnek bejárata a keleti parton délkelet felé, a másodiknak a
                  nyugati parton északnyugatra tekint. A szigetet 600 bennszülött lakja, kik az
                  oroszoknak adóba évenkint 1000 hódbőrt fizetnek.</p>
               <p>»8. A Tehén-sziget, az é. sz. 51° 35’ s a bolsai h. 24° 45’ alatt, nevét a tengeri
                  tehénfókától nyerte, mely itt igen nagy számban él, és a vadászok hajóin is ennek
                  a húsát teszik el; agyaraik a khinai piaczok egyik legértékesebb czikkét nyújtják.
                  A sziget partjain sok a tenger-öböl, de a víz sekély és fa alig látható. Ezenkívül
                  még sok más sziget is van, melyek fekvését eddig még meg nem határozták, különben
                  ezek csekély fontosságúak, minek folytán csak a legfőbbeket említem:</p>
               <p>»9. A Behring-sziget az é. sz. 55° 45’ és a bolsai h. 8° 30’ alatt fekszik, a
                  felfedező kapitány nevét viseli, ki itt fejezte be életét.</p>
               <p>»10. A Réz-sziget az é. sz. 54° 45’ s a bolsai h. 9° 50’ alatt fekszik, nevét a
                  réztől nyerte, melyet innen bőséges mennyiségben visznek el a hajók Ohoczkba, a
                  hol a partra dobják, s a hol igen nagy tömegekben láttam felhasználatlanúl. A
                  szigetek fekvését nem pusztán feltevés alapján közlöm, részint magam láttam őket,
                  részint mások naplóiban vannak pontosan feljegyezve. A következő felfedezés
                  azonban eddig ismeretlen volt.</p>
               <p>»Egy skorbútban szenvedő hajóskapitány, Korosztilov Kuzma, ki éppen felfedező
                  útjáról tért vissza, felkért, hogy hajó-naplója nyomán rajzoljak egy térképet. A
                  naplót átadta, és annak hitelességéről meggyőződtem, mert utána kérdezősködtem
                  azoknál, kik útjában kisérték.</p>
               <p>»11. Kuzma-sziget az é. sz. 48° 45’ és a bolsai h. 23°-a alatt fekszik, melynek
                  lakossága sűrű. Fában gazdag. A szigetlakók khinai módra öltözködnek valami
                  kenderszerű növényből készűlt szövetbe. A sziget keleti részén hegycsúcs
                  emelkedik, és ennek csúcsáról Kuzma és társai 8-9 mértföldnyi távolságban földet
                  pillantottak meg kelet felé.</p>
               <p>»12. A Gyöngy-szigetek, az é. sz. 47° 32’ és a bolsai h. 24° 18’ alatt, szintén
                  népesek, s a lakósság társaságokban él együtt, vasfegyvereik és nyilaik vannak. A
                  partokon különféle vitorlás járművek láthatók, s valószínű ebből, hogy a lakosság
                  a Kuzma-szigetbeliekkel érintkeznek. E szigeteken kívül a Kuzma naplója egy
                  nagyobb terület felfedezését is megemlíti, az é. sz. 44° alatt, a hol több sziget
                  van. E szigetek egyikén kikötött, s kerületét körülbelűl ötven mértföldre
                  becsülte. Ez értesítés arra ösztönzött, hogy e szigetet magam is felkeressem, és
                  valóban az é. sz. 46° 12’ és a bolsai h. 10° 8’ alatt rá is akadtam.
                  Szerencsétlenségre azonban a körülmények megakadályoztak felfedezéseim
                  folytatásában, és így be kell érnem azzal, hogy a jövő vállalatoknak jobb sikert
                  kívánok.«</p>
               <p>Daczára annak, hogy Benyovszky e szigeteket, mint az Aleutákhoz tartozókat, leírja
                  és csillagászati fekvésüket is »pontosan« igyekszik meghatározni, s ehhez, a saját
                  tapasztalatain kívül, a kamcsatkai levéltár anyagát is felhasználja, mindezeknek
                  daczára e szigeteket egy-kettő kivételével egyáltalában nem, vagy csak alig lehet
                  a mai térképeken feltalálni. Ennek első és főoka a csillagászati felvételek óriás
                  pontatlansága, mely minél keletebbre halad Benyovszky, annál nagyobb. Szerinte a
                  Behring-sziget az é. sz. 55° 45’ és a bolsai k. h. 8° 30’ alatt, a Kadik-sziget
                  pedig az é. sz. 54° 30’ és a bolsai k. h. 33° 18’ alatt fekszik. A Behring-sziget
                  hosszúsági meghatározása meglehetősen pontos. A Kadik-szigetről kétségtelen, hogy
                  azonos a mai Kadjak- vagy Kadik-szigetével. Amaz a legnyugatibb, emez a
                  legkeletibb Aleuti-sziget; Benyovszky szerint a kettő közt a hosszúsági fokokban
                  kifejezett távolság 24° 46’, míg a mai térképek szerint ez nem kevesebb, mint 42°,
                  vagyis csaknem kétszer annyit teszen.</p>
               <p>A szélességi fokokban hasonló nagy az eltérés. A legdélibb Aleuta-sziget,
                  Benyovszky szerint, az é. sz. 47° 32’ alatt (Gyöngy-sziget), a legészakibb
                  ellenben, a melyen ember is él, az é. sz. 59° alatt (Baru) fekszik; a különbség
                  tehát tizenegy és fél fok; tényleg azonban, a mai térképek szerint, az é. sz.
                  40-ik és 51-ik fokai közt az Aleuti-szigetek földrajzi hosszúságaiban sziget
                  nincs, valamint az 58-ik és 60-ik fokok közt sem, és így az a tizenegy és fél
                  foknyi távolság legfeljebb is hét fokra olvad le, s a tévedés négy és fél fokot
                  teszen.</p>
               <p>Az előző fejezetekben láttuk, hogy Benyovszky útközben szerzett megfigyelései mily
                  szépen megegyeznek a mai térképi ismeretekkel, s hogy adataiból mennyire meg lehet
                  állapítani útvonalát; méltán lephet meg bennünket azonban most az Aleuti-szigetek
                  leírásának hibás volta, s mindenkiben szükségszerűleg merűl fel a kérdés, mi ennek
                  az oka? Ennek az oka Benyovszky szerénysége. Az Aleutákra vonatkozó adatokat ő
                  összeállította, még mielőtt azokat meglátogatta volna. A mikor meglátogatta, akkor
                  a kamcsatkai kanczelláriába benyújtott hivatalos adatokban kételkedni eszébe sem
                  jutott, a helyett, - elfogadva a régi meghatározásokat alapúl, - inkább a szigetek
                  leírásában óhajtott újat adni. És valóban! A mit ő elmond az Aleuti-szigetekről, a
                  saját személyes tapasztalatai után, mind igaz, s ezek alapján sokkal pontosabban
                  meghatározhatjuk útját és sokkal nagyobb, tágasabb alapon bizonyíthatjuk be, hogy
                  ő ez útat csakugyan megtette.</p>
               <p>Azzal foglalkozni, hogy a Benyovszky által leírt 12 sziget geografiai fekvését a
                  mai térképeken meghatározzuk, meddő munka maradna; az elemzésben tovább aligha
                  juthatnánk a Behring-, Réz- és Kadiak-sziget meghatározásánál; nem lehet
                  elképzelnünk, hogy az amerikai Alaszka-ország a Behring-tengerre néző nyugati
                  partvonalának melyik fokát értsük a Baru alatt; az Ala- és Hód-szigetekről csak
                  homályosan sejthetjük, a köztük levő távolság csekélységéből, hogy azok
                  valószínűleg a Pribilow-szigetek, az Aleuták egy északi csoportja; az
                  Armsud-szigetnél csak a név hasonlóságából következtethetjük, hogy azonos a mai
                  Amsitká-val; a Róka-szigetről csak azt tudjuk, hogy ez a mai Róka-szigetcsoport
                  egyik szigete volt; a Kuzma- és Gyöngy-szigetek meghatározásához még
                  megközelítőleg sem szólhatunk; míg végűl az Urumuzir- és Tehén-szigeteket
                  valamelyik, az Armsud- és Réz-sziget közé eső Aleutában kellene keresnünk, melyek
                  száma pedig a tizet felűlmúlja.</p>
               <p>Egészen biztosan meghatározhatjuk azonban azt a szigetet, a hol Benyovszky az
                  Aleuta-sorban először kikötött. E szigetnek nevét Benyovszky nem említi, de
                  elmondja, hogy emberei kirándulást tettek, melyen négy mértföldnyi távolságban egy
                  falura akadtak, tizennégy házzal, és ebből az következik, hogy a sziget a négy
                  mértföldnél okvetlenűl nagyobb, minthogy arról nincs szó, hogy a falú parton
                  feküdt volna. E falu lakosairól előadja Kuzneczow, ki a kirándulók élén állott,
                  hogy elfutottak, egy öreg nő azonban néhány gyermekekkel ott maradt, hogy a nő
                  arcza igen setét színű volt, homlokán mindenféle ábrákkal és keresztűlfúrt
                  porczogókkal, hogy a nő se a korják, se a csukcs nyelvet nem értette meg, míg a
                  kunyhókban nyilak, tegzek és madártollakból készűlt öltönyök találtattak. E setét
                  arczszín, az asszony körül lévő tárgyak eléggé bizonyítják, hogy itt eredetileg
                  indiánokkal van dolgunk. E két tényezőhöz hozzá kell vennünk ama harmadikat, hogy
                  Benyovszky egy sziget és az amerikai szárazföld közti átjáróról beszél, s mindezek
                  azt igazolják, hogy Benyovszky június 7-én az Unimak-szigeten kötött ki, mely az
                  Alaszka-félszigetéhez fűződő Aleuti-szigetsor első lánczszeme.</p>
               <p>E vidékekről, kivált az Aleuti-szigetsorról kevés hű fotografiai felvétel történt
                  eddig - de a fotografiai felvételek sem igen alkalmasak egy-egy nagyobb terjedelmű
                  táj felismerésére, mert különbözők levén a felvétel helyei, a felvett, bár azonos
                  tájak sem igen hasonlítanak egymáshoz. Jobb tájékozást nyújtanak a tájrajzok. Az
                  Unimak-sziget és Alaszka közt keskeny, de elég mély szoros vezet át, melyet a
                  híres útazóról Krenitzinről neveztek el. E szoros a hajózásra nézve annyiban
                  fontos, hogy a legrövidebb út ezen át vezet Amerika nyugati kikötőiből a
                  Behring-tengerre. Az Unimak-szigetén emelkedik a Sisaldin 8935 láb magas csúcsa,
                  mely barátságtalan komorsággal meredez az égbe, kopár lejtőkkel, melynek közelében
                  egy másik alacsonyabb csúcs van, szintén sajátságos alakulással. 1771 június 9-én
                  Benyovszky átkelvén az Unimak-szoroson, e hegy annyira feltűnt neki, hogy nemcsak
                  leírta, hanem le is rajzolta. A leírás rövid, de jellemző: »tíz órakor egy másik
                  előfokot pillantánk meg, melynek végső pontja egy czukorsüveg alakú hegy által
                  tűnik ki.« Mintegy száz évvel későbben Elliot lerajzolta e szorost, bár nagyobb
                  távolságból, de ugyanazon irányból, és e két rajz oly bámulatosan megegyezik, hogy
                  teljesen kétségtelenné teszi, hogy azok egy és ugyanazon vidékről, csúcsról
                  vétettek fel, s hogy tehát Benyovszky a Krenitzin- és nem más szoroson kelt át a
                  Csendes-oczeánra; ez esetben a tájrajzolás azon érdekes esetével találkozunk, mely
                  segítségünkre jőve a geografiai elemzésben, érdekesen adja végleges megoldását egy
                  sok polémiát okozott kérdésnek.</p>
               <p>Június 10-én hagyta el Benyovszky az Unimak-szorosát és vele együtt a
                  Behring-tengert. Egyszerre megváltozik a vidék; a Csendes-oczeánon vannak, és ez
                  nem olyan zord: »igen kellemes napunk volt, - mondja emlékirataiban, - az első jó
                  nap, a mióta Kamcsatkát elhagytuk.« A jég sem akadályozta őket többé; a tenger
                  mélysége már jóval nagyobb, a 45 és 76 fonál közt ingadozik; a madárvilág is
                  megélénkűl, az égalj már enyhébb; néhány szigetet is látnak útközben, míg végre a
                  Kadik szigetén kötnek ki, egy heti bolyongás után, átmenve mindenféle
                  veszedelmeken, vasárnapon, június 19-én.</p>
               <p>Alaszka-ország délnyugati félszigetétől, az Alaszka-félszigettől kelet felé
                  húzódik a szitkai kerület, mely a Kadik szigetét is magában foglalja. Az ország
                  ezen területe felette hegyes és hasadékos; csak észak felé vannak nagyobb
                  kiterjedésű lapályok vagy fensíkok, melyek földje szántható és mívelhető. Vannak
                  ugyan a hegyek közt is itt-ott oly dülők, melyeken apróbb majorságok ellehetnének,
                  de a hegyek oldalai általában véve igen meredeken merűlnek a tengerbe, és sűrű,
                  csaknem áthatlan erdőséggel borítvák. Magasságuk ritka esetekben haladja túl az
                  1500 lábat, de lejtőiken a gyakori puszta csíkok mutatják, hol szakadtak le
                  hóförgetegek a hegyek tetejéről; a mélyebb völgyekben itt-ott jegesek fénylenek,
                  merő ellentétet képezvén az oldalukat szegélyző erdők sötét lombjával.</p>
               <p>A szitkai kerület lakói nagyobbrészt indiánok, kik igazságosan szigorú bánásmód
                  mellett ártalmatlanok, de ha gyengeséggel, habozással vagy határozatlansággal
                  találkoznak, vakmerők, mindenféle kihágásokra képesek, és könnyen veszedelmesekké
                  is válhatnak. A szigetektől észak felé a Prince-William-öböl és a Cook-szoros
                  partjain a lakosok, kik az eszkimó-törzshöz tartoznak, értelmesebbek, szelídebbek
                  és tanulékonyabb, mint az indiánok.</p>
               <p>Nem kisérjük tovább Kadik szigetétől kezdve lépésről-lépésre Benyovszkyt,
                  sikertelen volna minden fáradozás az ő útjának meghatározására az Aleuták közt.
                  Tény az, hogy vissza, Ázsia felé ment, érintvén az Aleutok néhány szigetét,
                  általában északnyugati széllel és esővel dél és délnyugati irányban. Június 26-án
                  hagyta el az Aleutákat s egy heti bolyongás után egy szigeten kötött ki, hol
                  Kuzneczov nevű embere »a khinaiakhoz hasonló« emberekre talált, kik egy napernyőt
                  és pipát ajándékoztak neki. Az ernyő »olajjal páczolt papirból volt készítve és
                  khinai és japáni figurákkal befestve. A pipát valami fehérfémből gyúrták, a
                  dohányzacskó hímzett atlasz volt.«</p>
               <p>E leírásból tudta meg Benyovszky, hogy a Kurili-szigetek közt vannak. Csaknem két
                  hónapi bolyongás után, hogy Kamcsatkát elhagyták, érkeztek ide, és itt találkoztak
                  először a japáni ipar és művészet félreismerhetlen termékeivel.</p>
               
            </div>
            <div type="chapter">
               <head>NEGYVENNEGYEDIK FEJEZET. A KURILI-SZIGETEK KÖZT.</head>
               <p>Az Emlékiratok angol kiadásának első kötetében a harminczötödik fejezetben
                  Benyovszky leírja a Kurili-szigeteket; e fejezet fordítását a következőkben
                  adjuk:</p>
               <p>»A szigetek száma huszonnyolcz: az é. sz. 51° 30’ és 45°-ai közt fekszenek. A
                  három legészakibb Kamcsatkától függ, de a többi független.</p>
               <p>»E szigeteknek itt közölt leírása a legpontosabb és legmegbízhatóbb, mert semmi
                  olyast sem írtam le, a mi nem való. Spanberg kapitány tudósításai, valamint másoké
                  is, mint p. o. Walton hajóhadnagyé, Irtisen kapitányé, Smitevszkoi kapitányé és
                  Szind hadnagyé s valamint különösen Czorni iratai, ki huszonöt év előtt e
                  szigeteket meglátogatta s rajtuk kizárólagos kereskedelmet űzött, s mely
                  jelentésekkel Kamcsatka levéltáraiban ismerkedhettem meg, voltak a szükséges
                  kútfőim.</p>
               <p>»1. Az Amphigonon-sziget (vagy Alayd), az é. sz. 51° 30’ és a bolsai h. 359° 30’
                  alatt, tulajdonképen nem egyéb, mint egy veszélyes szirtekkel körülvett hegy.</p>
               <p>»2. A Szumeszu-sziget, az é. sz. 51° 31’ és a bolsai h. 0° 30’ alatt, sziklás,
                  északi partján egy kikötője van, melyben kis hajók áttelelhetnek. Van benne sok
                  tengeri vidra és egy hal-faj, melyet kozatkának neveznek. A sziget vízgazdag és
                  télen az olvadó hóból sok patak folyik össze. A sziget legdélibb pontjától látjuk
                  a harmadik szigetet.</p>
               <p>»3. A Poromuzir-sziget, az é. sz. 50° 52’ és a bolsai h. 0° 15’ alatt, a környező
                  sziklák és kőszálak miatt csaknem megközelíthetlen; fa itt nem terem, a
                  bennszülöttek bőrladikjaikon közlekednek.</p>
               <p>»4. A Czirinky-szigetnek, az é. sz. 50° 7’ és a bolsai h. 10’ alatt, nyugati
                  partján tágas és igen kényelmes kikötő van, melyben a hajók az év minden szakában
                  horgonyozhatnak. A sziget lakossága igen ritka; terem rajta czédrus és fenyő; van
                  bőven hala, vidrája és különösen fókája; míg a sziget déli részein néhány üde
                  forrás buzog.</p>
               <p>»5. A Launath-sziget, az é. sz. 49° 43’ és a bolsai h. 359° 52’ alatt, északról
                  délnek vonúl, öt mértföld hosszú és három mértföld széles. A kurilok csak
                  időközönkint élnek a szigetén, mikor hódbőrök gyűjtése végett jönnek ide a délibb
                  szigetekről. Fa ugyan terem a szigeten, de se vize, se kikötője nincs.</p>
               <p>»6. A Trinity-sziget, az é. sz. 49° 30’ és a bolsai h. 359° 21’ alatt. Nem egyéb
                  egy sziklatömbnél.</p>
               <p>»7. A Galanth-sziget, az é. sz. 49° 26’ és a bolsai h. 0° 23’ alatt. A sziget
                  nyugati partján igen jó kikötő van. Fával bőven meg van áldva, de vize kevés; hód
                  is bőségben van és a sziget mégis lakatlan.</p>
               <p>»8. A Kollosz-sziget, az é. sz. 49° 9’ és a bolsai h. 359° 33’ alatt. Az egész
                  sziget néhány sziklatömbből és homokzátonyból áll.</p>
               <p>»9. A Vörös szikla (Rouge), az é. sz. 49° 9’ és a bolsai h. 0° 20’ alatt.</p>
               <p>»10. Az Álom-sziget (Sommeil), az é. sz. 48° 50’ és a bolsai h. 359° 0’ alatt;
                  sűrű erdő fedi, a mák meg éppen dúsan terem rajta, a melynek magvaiból Czorni
                  három vadászatra küldött embere annyit evett, hogy halálos álom lepte meg őket,
                  melyből soha többé fel nem ébredtek.</p>
               <p>»11. A Vulkán-sziget, az é. sz. 48° 40’ és a bolsai h. 0° 50’ alatt. Tűzhányója
                  1767-ben egy nagy földrengés után kialudt. A hegy környékének nagy részét
                  horzsakő, kéndarabok és nagysúlyú érczkövek borítják olvasztott alakban. A
                  szigetet komor sötét külseje jellemzi.</p>
               <p>»12. A Görbe-sziget (Courbe), az é. sz. 47° 49’ és a bolsai h. 0° 37’ alatt.
                  Sziklatömeg.</p>
               <p>»13. Száműzött-sziget (Exile), az é. sz. 48° 40’ és a bolsai h. 1° 4’ alatt.
                  1757-ben a kamcsadálok öt kurilit találtak rajta, kiket hazájukból száműztek,
                  azért kapta a sziget e nevét. Kevés lakosa van s alig más sziklahalmaznál.</p>
               <p>»14. Bárány-sziget (L’Agneau), az é. sz. 48° 27’ és a bolsai h. 359° 17’ alatt.
                  Gyéren népesített, de erdőkben gazdag sziget, melynek lakosai igen ügyes
                  kereskedők és a japáni ipar terményeit, posztókat, késeket stb., mindig készletben
                  tartanak, néha Kamcsatkába is ellátogatnak. A sziget délnyugati részén egy kis
                  kikötő van.</p>
               <p>»15. A Kutya-sziget (Dog), az é. sz. 48° 22’ és a bolsai h. 359° 43’ alatt. Sem
                  vize, sem kikötője nincs. Czorni itt 1768-ban négy hónap alatt hatezer nyolczszáz
                  fókát ölt meg, s erről vette nevét (fóka = tengeri kutya).</p>
               <p>»16. A Vojvoda-sziget az é. sz. 47° 30’ s a bolsai h. 358° 30’ alatt fekszik.
                  Demetrius Nedozilow vojvoda tiszteletére hívják így a szigetet, a ki 1762-ben
                  titkon egy kormányost küldött ide tizenkét emberrel, hogy összegyűjtsék azt a nagy
                  mennyiségű aranyat, melyben a közhit szerint e sziget bővelködik. De mert 1769-ben
                  nem jött hír az expediczióról, Czorni Iván maga kelt útra, de lakosokra nem
                  talált. A sziget déli partján azonban talált egy keresztet felirattal, melyből
                  megtudta, hogy az az expediczió Jezó-szigetére útazott. A szigeten sem kikötő, sem
                  arany nincs, de sok a hód és fóka.</p>
               <p>»17. Az Uzigak-sziget, az é. sz. 47° 16’ és a bolsai h. 1° 13’ alatt. E szigetnek
                  déli oldalán pompás kikötő van, a melybe nagy hajók is beevezhetnek. A szigeten fa
                  mindenütt terem, a kurilok sűrűen lakják, sőt ezek egy kis várost is építettek.
                  Czorni Iván igen előnyös kereskedést folytatott e helyen és biztosított engemet
                  arról, hogy némelykor 18 font aranyport s ugyanannyi aranydarabot szerzett Japán
                  és Jezóból. Nekem mégis mutatta az arany különböző fajtáit; a jezói arany
                  halványabb a japáninál. Czorni eleinte azt hitte, hogy a japánok csak
                  vízszükségből jönnek e szigetre.</p>
               <p>»18. A Buk-sziget, az é. sz. 47° 20’ és a b. h. 359° 53’ alatt. 1740-ben fedezték
                  fel az első expediczió alkalmával. Állítólag itt szép gyöngy található, de ha csak
                  olyanok, a milyeneket én láttam, akkor kár a fáradtságért.</p>
               <p>»19. A Kecske-sziget (Chevre), az é. sz. 46° 50’ és a bolsai h. 1° 34’ alatt.
                  Lakója kevés van, kikötője nincs, más jelentőséggel sem bír.</p>
               <p>»20. Marikan szigete az é. sz. 46° 40’ és a bolsai h. 359° alatt fekszik. Hossza
                  észak-déli irányban tizenhárom mértföld, szélessége hat mértföld. Délkeleti
                  partján kitünő kikötője van. Szakállas kurilok lakják, kiket az oroszok
                  »mahnati«-nak neveznek. 1765-ben nagy mennyiségű vörös rezet találtak itt bőséges
                  aranytartalommal. Lapin kereskedő társaságának egy hajója több, mint száz mázsa
                  rezet vitt innen magával haza, de lefoglalták azon ürügy alatt, hogy a kormányzó
                  engedélye csak a prémkereskedésre szólt. A bennszülöttek különben társaságban
                  élnek, van szarvasmarhájuk, disznójuk és baromfiuk. Valamennyi szigetlakó khinai
                  módra öltözködik, bőrük bronzszínű, táplálékuk rizs és marhahús.</p>
               <p>»21. Bereza szigete az é. sz. 45° 35’ és a bolsai h. 358° 20’ alatt fekszik,
                  háromszög-alakú északi részén kitünő kikötővel. Felette gyér lakossága a tengeri
                  vidra és más tengeri állatok vadászatával foglalkozik, főleg pedig
                  czethalászattal, mely állatnak zsírjával rendkívül előnyös kereskedést űznek a
                  Jezó-szigetekkel, úgy, hogy aranyat, ruhát, vasat és más különféle eszközöket
                  kapnak érte. A bennszülöttek a szigeten rizst termelnek. A szigettől
                  nyugat-északnyugat felé még hat sziget fekszik, de ezek egytől-egyig kopár
                  sziklák.</p>
               <p>»22. A Jó-Remény szigete az é. sz. 45° 0’ és a bolsai h. 356° 30’ alatt fekszik.
                  Hossza észak-déli irányban harmincz mértföld s két kitünő kikötője van, az egyik
                  északkeleten a másik délnyugaton. A sziget déli oldalán két szabályosan épűlt
                  város van. Néhány bennszülött 1764-ben innen Kamcsatkába érkezett, hogy az
                  oroszokkal szövetségre lépjenek. A kanczellária okmányai megemlítik, hogy ezen
                  követek három aranynyal telt bőrtáskát hoztak magukkal, és egy madártollakból
                  készűlt ékítménynyel együtt, átnyújtották. E követeket aztán az »Elisabeth«-hajóra
                  szállásolták, hogy Szt.-Pétervárra útazzanak; de a hajó a tengeren elsülyedt. A
                  szigeten sok a szarvasmarha, s bőven terem a rizs és más növény. Czorni Iván is
                  ezen a szigeten akarta tanyáját felütni; ő a fegyverfogható lakosságot 4000 főre
                  becsülte; fegyverük a kard, lándsa és nyíl. Sok orosz szökevény él köztük, a kiket
                  nagyra becsülnek. Az égalj mérsékelt, a levegő egészséges. A szigettől két
                  mértföldnyire a víz harminczhárom öl mély.</p>
               <p>»Ezekben foglalhatom össze a Kurili-szigetek valódi állapotát; nem számítom ide
                  Jezó-szigetét, mint azt az oroszok teszik. Ez utóbb említett szigetet műveltebb
                  nép lakja, melynek határozott államformája van. Ezért tehát külön fogok róla
                  szólni és ki fogom mutatni, hogy minden a mit eddig Jezó környékének földjeiről és
                  magáról Jezóról írtak, csakis éppen a Jezó-szigetekre vonatkozhatik.«</p>
               <p>Ha végig tekintünk a Kurilok lánczolatainak egy újabb felvételek alapján készűlt
                  térképén, megelégedéssel vehetjük észre, hogy Benyovszky a Kuriloknak, korához és
                  kora ismereteihez képest, legalaposabb leírója, s habár a nevek egy részét ma meg
                  nem találjuk, a láncz egyes szemeit meglehetős pontossággal összeállíthatjuk.</p>
               <p>A Kurilok által képezett, részben tengeralatti hegyláncz bámulatos szabályos
                  gerinczezettel fejlődött ki 650 <hi>km</hi> hosszúságban. Kamcsatka
                  legdélibb részétől Lopatkától vagy »Omoplate«-től csak egy tizenhárom kilométer
                  széles és tizennyolcz méter mély csatorna választja el, ott kezdődik az »ezer
                  sziget,« - a hogy a japánok nevezik a Kurilokat Czi-szima névvel, - a Szumku
                  (Benyovszkynál Szumaszu) vulkánikus tömegeivel, mely nyugat felé az Araido
                  (Benyovszkynál Alayd) szigetre tekint, míg délfelől a Paramusir (Benyovszkynál
                  Poromuzur) hegyes szigete csatlakozik hozzá; tulajdonképen e szigettel végződik
                  Kamcsatka földrajzilag, mert az elválasztó szoros igen csekély, míg Paramusirtól
                  délre a Csendes-oczeán és az ohoczki tenger egy meglehetősen széles szoroson át
                  közlekednek s a szigetek, melyek délfelé egymáshoz fűződnek, az Onnekotan,
                  Haramukotan, Sziaszkotan, Matua Rakua, Szimuszir és a többi kevésbé jelentéktelen,
                  eredetileg csak egy az oczeán mélyeiben gyökerező hegygerincznek a tengerszín fölé
                  emelkedő csúcsai.</p>
               <p>Július 16-án Benyovszky hajója egy másik szigetre érkezett, hol csaknem egy hetet
                  töltöttek. A sziget északi részén igen alkalmas kikötő volt, melybe egy patak is
                  folyt, mely kitünő vízzel látta el a hajó eltikkadt személyzetét; a szigeten
                  ezenkívül sok volt a disznó és kecske, pompás gyümölcs is termett, melyet azonban
                  Benyovszky csak főtten engedett enni. A jó vízről elnevezték a szigetet
                  Víz-szigetnek, mely név azonban a földrajzban nem maradt fenn. A gyümölcsök közűl
                  Benyovszky az almát, kókusz-diót, ananászt, banánt, baraczkot említi fel. A
                  szigeten találtak markazitot, czinóbert, s Benyovszky néhány embere azt hitte,
                  hogy itt gazdag aranyerekre és gyémántra fognak találni. Ez lázadásnak lett az
                  oka, melynek élén a nyugtalan Stefánow állott, s Benyovszky a lázadás komolyabb
                  következményeitől csak oly módon tudott megmenekűlni, hogy megigérte, hogy Japánba
                  útazik nőkért, de aztán visszatér és a gazdag szigeten megtelepűl.</p>
               <p>E szigetet Benyovszky az é. sz. 32° 47’ és a kamcsatkai h. 355° 8’ alá helyezi. E
                  helyen, a mai térképeken, hasztalan keresünk szigetet, vagy földet, lehetetlen,
                  hogy a méret helyes legyen, de tekintve azt, hogy előzőleg Benyovszky oly szigeten
                  kötött ki, a hol már japáni befolyásra akadt, s tekintve azt, hogy ezután átlag
                  délfelé útazott s Japán keleti partjait hajózta végig, a Víz-sziget csakis a déli
                  Kurilok egyike, mely körülbelűl az é. sz. 42° 47’ alá esik, lehet.</p>
               <p>A Kurilokat általában három csoportra oszthatjuk, az északi három nagy sziget a
                  Paramusir, Araido és Sumsu képezik az egyiket; ez a csoport fűzi a Közép-Kurilokat
                  Kamcsatkához. Ettől délnyugat felé vonúl 20 sziget és sziklafok az é. sz. 50.
                  fokától az é. sz. 47. fokáig; ezek a Közép- vagy Kis-Kurilok s ezeket a Bussole-út
                  választja el a Déli- vagy Nagy-Kuriloktól, melyekhez Iturup, Urup és Kunasir nagy
                  szigetei, s ezenkívül még vagy öt kisebb sziget tartoznak. Politikailag a Közép-
                  és Északi-Kurilok csak 1875 óta tartoznak Japánhoz, a mikor is cserébe kapták
                  ezeket Szahalin szigetéért. A csere az oroszok előnyére ütött ki, mert a
                  japánoknak a halászaton kívül e szigetekből vajmi kevés hasznuk van. A Khishima
                  vagy »ezer-sziget« két legnagyobb szigete a Kunasir és Jeturup, már azelőtt is
                  Japáné volt, a kis Sikotánnal együtt, a hol egy bambusz-faj terem, melyet
                  Sikotan-Khikunak neveznek, melynek nádján barna foltok vannak, s úgy ragyog,
                  mintha márvány lenne.</p>
               <p>A Khishima- vagy a Kurili szigetcsoport, a mai japáni közigazgatási beosztás
                  szerint, Japán IX-ik kerületének, a Hokkaidónak, melynek főszigete Jezó,
                  tizenegyedik provincziája vagy gyarmata. Fővárosa Kunasir déli partján van, a neve
                  Tomari. A Kurilok lakossága általában véve gyér, északon aleutokból áll, kik miben
                  sem különböznek az Aleuti-szigetek lakóitól, délen japánokból és ainokból, kikről
                  a következő fejezetben bővebben is fogunk szólani. - 1875-ben a Kurilok összes
                  lakossága 453 letelepültből állott, nem számítva a vadászat vagy halászat végett
                  csak rövid időre kikötő japánokat; az északibb szigetek csaknem teljesen
                  lakatlanok, állataikat az orosz Philippens társasága csaknem teljesen
                  kipusztította még az átengedés előtt, csak a Sumsu, Omekotan és Sinskatan
                  szigeteken él összesen valami 72 ember.</p>
               
            </div>
            <div type="chapter">
               <head>NEGYVENÖTÖDIK FEJEZET. JEZÓ SZIGETE. AZ AINÓK.</head>
               <!-- milestone type="subChapter" n="I"/ -->
               <p>Július 21-én hagyta el Benyovszky a Víz-szigetet, s egy heti kóborlás után a
                  tengeren, miközben több szigetet láttak, értek el Japánba s kötöttek ki Uzilpatkar
                  öblében. Nem tudjuk, hol fekszik a mi térképeink szerint e kikötő, valószínű
                  azonban, hogy valahol a legnagyobb japáni sziget keleti partjának északi felében.
                  Ez egy hét alatt tehát Benyovszky hajója elhajózott Jezó-sziget partjai mellett, a
                  mit ő maga ugyan fel nem említ, de útja más irányba nem vezethetett.</p>
               <p>Jezó szigetét és a hozzá tartozó többi kisebb-nagyobb szigeteket Benyovszky az
                  angol kiadás első kötetének harminczhatodik fejezetében leírja, ennek fordítását
                  közöljük itt első sorban, s aztán hozzáfűzzük a mai viszonyokból merített
                  ismereteinket kiegészítésűl.</p>
               
               <p>
                  
               </p>
               <p>
                  <hi>J</hi>
                  <hi>APÁNI HÁZ BELSEJE.</hi>
               </p>
               
               <milestone unit="unspecified"/>
                  <!-- milestone type="subChapter" n="II"/ -->
                  <p><label>JEZÓ-SZIGET LEÍRÁSA.</label></p>
                  <p>»Bármely hajós e szigeteket bizonyos távolságból a szárazföld egy tovavonuló
                     részének tarthatná. A hollandokat is ez a körülmény vezette a legnagyobb
                     tévedésekre, s a khinai hittérítők oly mesés történeteket terjesztettek
                     felőlük, hogy azokból alig lehetséges valami komolyabb következtetést vonni.
                     Minthogy kutatásaim közben megtörtént felfedezéseken alapuló adatokra tettem
                     szert, a következőkben adom ezek összefoglalását:</p>
                  <p>»1. A Kavit-Idzon, az é. sz. 45° 5’ és a bolsai h. 353° 0’ alatt, igen népes
                     sziget és déli partján három valóban kitünő kikötője van, s fa is dúsan
                     tenyészik rajta; déli részén terűl el Matza városa, fából épűlt házaival. E
                     városban él a főnök, ki a Kunasir-idzo, vagyis valamennyi sziget fejedelme
                     alatt áll, a ki Kunasiran szigetén székel. A városban több, mint 2000 ház van,
                     melyeket néhány kis fából épűlt és sánczokkal körülvett erőd véd. A szigeten
                     aranyat és ezüstöt bányásznak, a partokon pedig vörös gyöngyöket halásznak,
                     melyeket a május és október hónapokban ide sereglő japáni kereskedők cserélnek
                     be, posztóért, selyemkelmékért, vaseszközökért és fegyverekért.</p>
                  <p>»A japánok egykor harczban állottak Idzon bennszülötteivel, de 1762 óta teljes
                     békében látszanak élni; a szigetlakóknak nagy bárkáik vannak, melyeken Koreába,
                     Khinába és Japánba vitorláznak. 1758-ban egy Masztlov nevű orosz hajóst, a ki a
                     Kurili szigeteknél hajótörést szenvedett, a bennszülöttek Kavit szigetén
                     eladtak, de ez annyira megnyerte főnöke kegyét, hogy ez őt a bészál-rangra
                     emelte, vagyis csapatainak vezérévé nevezte ki. Ez a Masztlov 1768-ban egy
                     levelet írt a kamcsatkai kormányzóságnak, melyben felszólítá őt, hogy kezdjen e
                     szigetekkel kereskedni. Levele a Kurili-szigeteken át jutott a kormányzó
                     kezeihez, a ki azonban a tervet orosz kereskedők alattomosan szőtt cselének
                     tartván, azt visszautasította, s a kozákot, ki a levelet a Kurilokról a városba
                     hozta, börtönbe vettette, és szolgálata jutalmáúl megbotoztatta.</p>
                  <p>»2. A Csulgan-Idzon szigete az é. sz. 43° 27’ és a bolsai h. 352° 58’ alatt
                     fekszik; kelet-nyugati irányban húsz mértföld hosszú, észak-déli irányban hat
                     mértföld széles. 1641-ben Spanneberg kapitány ugyan látta a szigetet, de nem
                     közelíté meg. Ép oly termékeny, mint Kawit, neve termés-rezet jelent, miben a
                     sziget bővölködik (mert Csulgu = réz). A sziget északi oldalán egy város és
                     kikötő van. A város neve Csuppu-Idzon, a mi annyit jelent, mint a Nap
                     városa.</p>
                  <p>»3. Maánas-Idzon szigete az é. sz. 44° 0’ és a bolsai h. 351° 0’ alatt fekszik.
                     Hossza északkeletről délnyugatra harmincznyolcz, szélessége tizenkét-tizenhét
                     mértföld. 1743-ban egy Novodzikov nevű hajós kötött ki rajta egy bajdarán, a ki
                     még most is él Kamcsatkában; ő beszélte nekem, hogy egy ócska kalapért két
                     darab hitelesített aranyat kapott, melyek együttes súlya 2½ uncziát nyomott. A
                     kanczellária iratai ez adatokat megerősítik. A két darab aranyat Pétervárra
                     küldték. Ezt a Novodzikovot igen tisztességesen fogadták a bennszülöttek, s
                     aztán minden baj nélkül bocsátották útnak. Kevéssel utána azonban Waltan
                     hadnagy jött a szigetre, kettős csolnakon, de néhány hajósának kihágása miatt
                     valamennyit megölték. A sziget déli oldalán igen jó kikötő és város van, melyet
                     Uratilkiva Idzon-nak neveznek, a mi »vörös várost« jelent; lakossága sűrű,
                     jelentékeny kereskedést űz, különben Kunasir alá tartozik.</p>
                  <p>»4. Kunasir-Idzon szigete, melyet az oroszok Zelenoi-Osztrownak, vagyis
                     zöld-szigetnek neveznek, az é. sz. 42° 30’ és a bolsai h. 350° 35’ alatt
                     fekszik; északkelet-délnyugati irányban hatvanöt mértföld hosszú, míg
                     szélessége a tizenkét és huszonnyolcz mértföld közt változik. Északi oldalán
                     igen jó kikötője van, a melybe szép, habár sekély folyó ömlik. A nyugati part
                     néhány öblében jelentékeny gyöngyhalászatot űznek. A sziget fővárosát
                     Kunasiran-nak nevezik, mely egyszersmind királyi székhely is. Néhány kisebb
                     város is van még a szigeten: délnyugaton Kunasir-Matza, a sziget közepén
                     Kunasiraápi, a keleti parton Kunasir Orgutt. Spanneberg, mint jelentéseiben
                     mondja, több mint kétszáz hajót vagy bárkát látott a sziget közelében.</p>
                  <p>»1769-ben a pétervári udvar két ifjút, Antippe Tartarinot és Ottlazowot, küldte
                     a Jezó-szigetekre. Ottlazow már Irkuczkban elsajátított néhány japáni szót, de
                     hogy mi történt aztán velük, arról itteni tartózkodásom egész ideje alatt
                     semmit sem hallottam. A legbiztosabb értesülésem e szigetről az, hogy egy
                     törvényes király uralkodik felette, és hogy ha idegen érkezik közéjük, az ott
                     kénytelen letelepedni, megnősülni, sőt még azután is nagy gonddal őrizik őket.
                     Vagyonuk szinte megmérhetetlen, fegyveres erejük is jelentékeny, mit legjobban
                     bizonyít az, hogy éveken át ellenálltak Japán császárainak.</p>
                  <p>»5. Fiaszi Kamoni-Idzon, vagy az isten egészségének szigete, az é. sz. 41° 10’
                     és a bolsai h. 348° 0’ alatt fekszik, igen népes, s rendszeres kormányzósága
                     Kunasirnak van alávetve. Lovakat is láttak a szigeteken; a bennszülöttek
                     állandóan fegyverben vannak, mert örökös harczban élnek Korea lakói ellen, de
                     daczára ennek, a két nép közt megszakítás nélkül folyik a kereskedés, mely
                     czélból Matzumai szigetén találkoznak. Két város is van a szigeten, az egyik
                     délen a másik nyugaton.</p>
                  <p>»6. Matzumai szigete az é. sz. 41° 30’ és a bolsai h. 347° 0’ alatt fekszik.
                     Hossza északkelet-délnyugati irányban negyven mértföld, szélessége
                     kelet-nyugati irányban huszonkét mértföld. E szigetnek, két jó kikötője van;
                     egyik az északi, másik a déli parton. Néhány szép folyó is átszeli. Fővárosa a
                     sziget nyugati részén van, és hasonlókép a Matzumai nevet viseli. A szigetet a
                     japánok foglalták el, és 3000 emberrel tartották megszállva, s kívülök még vagy
                     ezernégyszáz száműzött japáni is élt itt, kényszermunkára kárhoztatva. A
                     bennszülöttek legnagyobb része e hódítás után Kunasirba vonúlt.</p>
                  <p>»A hollandi társaság 1754-ben a japáni császártól engedélyt kért, hogy e
                     terület északi vidékein útazást tehessen, továbbá, hogy a Jezó-szigeteket
                     elfoglalhassa: de a császár nemcsak a tervet utasítá vissza, hanem még a
                     kereskedelem végleges betiltásával is fenyegette őket, ha csak gondolni is
                     mernek ilyen vállalatra.</p>
                  <p>»E néhány rövid részlet az, a mit mint teljesen hitelest mondhatunk Jezó
                     szigetéről és szomszédságáról.«</p>
                  <p>----------</p>
                  <p>Jezó a Hokkaido kerülethez tartozik, mely Jezót és a Kurilokat foglalja magába.
                     Hokkaido ismét kerületekre van osztva, melyek a mi megyéinknek felelnek meg;
                     ilyen megye Hokkaidóban 11 van, 10 Jezó szigetén, a tizenegyediket a Kurilok
                     alkotják. A kerület több-kevesebb járásra, korira oszlik, melyeknek egy
                     fővárosuk van.</p>
                  <p>Hokkaido lakóinak összes száma csak másfélszázezer; ezekből csaknem százezer
                     esik Oshima-megyére, s csak félezer a Kurilokra.</p>
                  <p>Jezó-sziget fővárosa Szapporo, mely egészen új eredetű, minthogy a sziget
                     legnagyobb folyója mellet fekszik, szép jövője van. A város főnevezetessége a
                     gazdasági iskola, mely amerikai vezetés alatt áll; a határos földeket ezer
                     katona közt oszták ki, kik itt családjaikkal együtt letelepedtek. Nem kevésbbé
                     jelentékeny hely ugyan-e megyében Iszikari, a folyó torkolatánál, hol évenkint
                     több, mint egy millió lazaczot sóznak be; a halak oly sűrű tömegekben nyomúlnak
                     fel a folyóba, hogy még a nagy hajók sem képesek ezek zátonyán áttörni. Nyugat
                     felé Otaru a főváros, mely halait még Khinába is átviszi, évenkint hat millió
                        <hi>kg</hi> lazaczot szárítanak itt meg, s még néhány ezer
                     mázsa heringet, melyet Saint-John szerint trágya készítésre használnak.
                     Délnyugat felé a part egy másik zugolyában van Ivanai, mely kőszénbányászatáról
                     híres. A déli part sokkal népesebb, ott találjuk Szaru városát,
                     kőszénbányáival, Jubutszot, a japáni halászok találkozó helyét, és az Oszima
                     félszigeten Hakodate városát.</p>
                  <p>Hakodate biztos kikötője 1854 óta nyilt meg az európai kereskedelem számára; ha
                     szép az idő, a városból a sziget legmagasabb csúcsait is beláthatjuk; a század
                     közepe óta a város bámulatosan fejlődött, lakossága megötszörösödött, sőt
                     európaiak is letelepedtek benne; itt találkoznak az ohoczki tenger
                     bálnahalászai; a japáni hadi flotta is meglátogatja kikötőjét évenkint egyszer,
                     de bár a hely maga jelentékeny, kereskedelme külföldi államokkal épen nem nagy,
                     főkiviteli czikke a kampu, »tengeri káposzta«, a tenger egy 6-12 <hi>m</hi> hosszú moszatnövénye, melyet Japánban és déli Khinában
                     csemegeként élveznek.</p>
                  <p>Jezó szigetének vulkánikus természetén kívül még egy más nevezetessége is van,
                     és ez az ainok kihaló népe. Maga Benyovszky is ismerte, legalább leírásból, ezt
                     a fajt. Emlékezhetünk arra, hogy a huszadik Kurili-szigetnek, a Marikannak
                     leírásánál ezeket mondja: »Szakálas kurilok lakják, kiket az oroszok Mahuatinak
                     neveznek.« Ez a »szakálas« jelző Ázsia e részének népeinél olyan jellemző, hogy
                     lehetetlen másra, mint az aino népre gondolnunk.</p>
                  <p>Már a legrégibb japáni évkönyvek és hagyományok említést tesznek egy ősi vad
                     lakosságról, »a keleti barbárokról«, Jebisz, Jebszisz, Jemiszi, Mozin, vagy
                     Maojin különböző elnevezései alatt, melyek azt jelentik, »hosszúhajú emberek«;
                     e nép a nagy sziget északi részeit lakta, és ezek voltak az ainok ősei. A
                     Maojin névben felismerhetjük a Benyovszky Mahuatinját. Ámbár semmi közvetlen
                     bizonyíték nem engedi meg, hogy a japánokat e barbár nép czivilizált
                     testvéreinek tekintsük, ha ma mégis van köztük rokonság, az az évszázadok óta
                     folytatott kereszteződés eredménye. Ha ma a nagy sziget északi részein ainok
                     már nincsenek is, nem szabad azt gondolnunk, hogy valamennyit a tizenötödik
                     század japáni hódítói ölték ki; mert az Adzma Jebisz név alatt összevegyűltek
                     az észak művelt népeivel, s e rokonság külső jeleit még ma is felösmerhetjük,
                     valamint e területen gyakran akadunk az ainok készítette kőfegyverekre is. A
                     Hondó északi részeiben különösen a nők, a fajjellegek e megőrzői, sokat
                     tartottak meg az aino typusból; az Ogasima félsziget japáni lakosai is, kik a
                     művelődés mozgalmaitól csaknem teljesen el vannak zárva, bámulatosan
                     hasonlítanak a kurilok származékaihoz; sőt Jedó síkjainak lakóiban is aino vér
                     kering. Jelenleg az ainok tisztán, csaknem minden keverődéstől menten, Jezó
                     szigetén, a déli Kurilokon és az orosz Szahalin-sziget egy részében élnek; az
                     1873. népszámlálás szerint Jezó szigetén összes számuk csak 12.281 volt; nem
                     valószínű, hogy az egész fajból még 20.000 ember élne.</p>
                  <p>Golovnin szerint az »Aino« név, mint a népek elnevezéseinek legnagyobb része,
                     embert jelent; ez a szegény nyomorúlt nép is, melynek ma már csak megvetett
                     töredéke van meg, szintén azt hitte, hogy ő az emberiség igazi képviselője, s
                     hogy az ő országa a világ közepe. »Tengerek istenei, mondja egy énekük,
                     nyissátok ki látnoki szemeiteket, a hová csak szemetek ellát, mindenütt, az
                     aino nyelv hangzik fel.« Természetesen a japánok, mikor az ainokkal először
                     megismerkedtek, a nép nevét, a saját nyelvük ethymologiájából igyekeztek
                     megmagyarázni, a japáni nyelvben pedig »inu« - »kutyá«-t jelent. A Lyman
                     közlötte egy hagyomány szerint, mely azonban bizonyára a keverődés után
                     keletkezett, az észak e barbárjai egy japáni herczegnő és egy kutya
                     származékai. Az Aleutoknak szintén ily ősöket tulajdonítanak, de ők nagyon
                     büszkék erre a leszármazásra, sőt emlékezni akarnak arra az időkre, mikor még
                     farkuk volt, és olyan lábuk, mint a kutyának, mely ékességeiktől bűnhödésből
                     fosztattak meg.</p>
                  <p>A tiszta aino typus eltér a japánitól, bőrük csaknem fehér, homlokuk széles és
                     magas, agyvelejük nagy, orruk nyerges, szemük nagy, fekete és szelíd; a mi
                     keletázsiai szomszédaitól főleg megkülönbözteti, az dús hajzatuk és szakáluk;
                     azelőtt általában »szőrös kuriloknak« nevezték őket a szigetekről, a hol
                     laktak; így nevezik őket: Sibold, Krusenstern, Golovnin és Benyovszky is, e
                     vidékek első hajósai.</p>
                  <p>Az ainok nyelvéről keveset tudunk; Klapproth szerint ez a szamojéddal rokon;
                     Pfizmajer az ellenkezőt vallja; a nyelvnek nincs sok tájszólása, a legtávolabb
                     lakó ainok is, ha találkoznak, megértik egymást; irodalmuk nincs, sem írni, sem
                     olvasni nem tudnak, de kitünő emlékező tehetségük van, és ügyesen számolnak; a
                     rovást ismerik, a számokat tizesek és egységek szerint jegyzik fel, s mindig
                     tudják, ha a kereskedő csalni akar. Bizonyos kézbeli ügyességük és jó ízlésük
                     van; igen kifejlett zenei érzékkel bírnak, s megkapó hangon éneklik ábrándos
                     dallamaikat.</p>
                  <p>Vadászatból és halászatból élvén, a lehető legnyomorúságosabban tengődnek.
                     Megölik a medvét, rókát, fognak nagy halakat, bálnákat kivéve. Ha fiatal
                     medvebocsra akadnak, haza viszik, felnevelik, sőt szoptatják is, mint a
                     gyermekeket; hat hónapon át a medve a család tagja, de őszszel nagy ünnepet
                     rendeznek, mely az állat megölésével végződik, a mikor így kiáltanak fel: »ó
                     medve, megölünk, de te nemsokára visszatérsz egy aino testébe.« A fejét
                     levágják, póznára tűzik a ház elé, melyet aztán a maczkó szelleme óv és véd
                     minden veszedelemtől. Ez az ainok vallásos főszertartása, s e tekintetben az
                     ainok ugyanazon csoporthoz tartoznak, mint Kelet-Szibéria népei, kiknél az
                     útazók hasonló szokásokat figyeltek meg. Az ainok is szeretik az állatok
                     társaságát, csaknem minden kunyhónál van egy kalit, benne medvével vagy
                     madarakkal, melyek a családi köztisztelet tárgyai. A japáni vallások is
                     befolyást gyakoroltak az ainok ebeli felfogására, így imádják a napot, a
                     holdat, a csillagokat, »a tengert, mely táplál, az erdőt, mely véd,« a
                     természeti erőket, az égi és földi szellemeket (kamui), melyek nagyrészt úgy a
                     japáni, mint a kelet-szibériai kozmogonia közös sajátságai. A japáni hőst
                     Josziczunét is tisztelik, őseik legyőzőjét, mert a legenda szerint ez kegyesen
                     bánt a legyőzöttekkel. Az idegeneket, kiket vendégszeretetükkel elhalmoznak,
                     úgy tekintik, mint a kamuikat. Mély tisztelettel adóznak őseik szellemének is;
                     a halott házát lerombolják, s aztán újat építenek neki, új élete számára. A sír
                     köré helyzett tárgyakat nagyon tisztelik, s borzalommal utasítják vissza az
                     idegenek ajándékait, kik koponyát akarnak szerezni. Különben vallásuk
                     szertartásai igen egyszerűek, ők maguk végezik el, minden templom és pap
                     nélkül; főszertartásuk a táncz és a szaki (rizspálinka) ivása.</p>
                  <p>Az aino községben a főnöknek, kinek rendesen a törzsben legtöbb fegyvere és
                     legtöbb medvekoponyája van, nincs egyéb joga a bíráskodásnál, de ha a
                     közvélemény őt magát vádolja valami jogtalansággal, az az ember lesz bírája,
                     kivel szemben az igazságtalanságot elkövette. A többnejűség meg van engedve s a
                     házasság rendje az, hogy ha nem is testvérek, de közel rokonok keljenek egybe.
                     A nő többet dolgozik, mint a férfi, de a családban teljesen egyenrangúak; s a
                     férfi minden dologban kikéri neje tanácsát. Nemessége és jogai világosan meg
                     vannak írva, az aino férfiak szemében legalább, azon jelekben, melyeket az anya
                     a leányra taetoviroz; az ainoknál a taetovirozásnak még meg van a maga
                     megkülönböztető jelentősége, nem mindenki csinálhatja azt, s nem is minden
                     alakban, mint a polyneziaiaknál; a szertartások pontosan megszabják formáját és
                     idejét. Még a tizenhatodik század közepén a japánoktól függetlenek voltak az
                     ainok, a Hondo északi részén laktak, s csak Akita városban találkoztak
                     szomszédaikkal, ott cserélték ki árúikat; de aztán mind északabbra vonúltak, s
                     ma már Hondoról kivesztek, s főfészkük Jezóban van. Az aconitum nedvével
                     mérgezett nyilaik és bátorságuk nem védhette meg őket a japánok ellen, s bár
                     becsületesek, jóakarók és tevékenyek, nincs meg bennük az erkölcsi erő, s
                     hiányzanak az anyagi források, melyekből új erőket meríthetnének a létükért
                     való küzdelemben. A japánok a kultura minden eszközével kizsákmányolják az
                     ainok földjét; fegyvereik a vadászatra, hajóik a halászatra jobbak, s az ainok
                     mindinkább a belföld vadabb vidékeire szorúlnak, számban is egyre fogynak;
                     ezzel szemben a japáni mindinkább szaporodik, s nem messze van az idő, hogy ez
                     alapjában véve, derék, értelmes és jóindulatú nép, minthogy a művelődéshez és
                     követelményeihez nem tud alkalmazkodni, végképen kihal s csak a történelem
                     fogja bizonyítani egykori létezésüket.</p>
                  
               
            </div>
            <div type="chapter">
               <head>NEGYVENHATODIK FEJEZET. A JAPÁNIAKRÓL.</head>
               <p>Benyovszky japáni tartózkodása, a mint ezt az Emlékiratokból ismerjük, szerfelett
                  érdekes; a nép méltán megérdemli, hogy azt a képet, melyet róla Benyovszky nyújt,
                  néhány újabb adattal a következőkben kiegészítsük.</p>
               <p>Ámbár Japán számtalan kisebb-nagyobb szigeten terjed el, területe a szomszédos
                  birodalmakhoz képest nagyon csekély, s bár az egész föld felületének csak egy
                  1300-ad részét sem foglalja el, lakossága, történelme és természete az egész világ
                  legcsodásabb országai egyikévé teszi. Az Európán kívül élő valamennyi nép közt
                  egyedül a japáni fogadta el az árja eredetű nyugati művelődést, alkalmazkodván
                  annak minden anyagi és erkölcsi követelményeihez, politikai és vallásos
                  szabadságai teljes megőrzésével; önként, minden idegen kényszer nélkül ültette át
                  az európai világ eszméit. Míg a szomszédos khinai ősi művelődésében elzárkózottan
                  a nyugati kulturának csak kivételesen, s legnagyobb kényszer hatása alatt tesz
                  látszólagos, s mélyre nem ható kedvezményeket, a japáni teljes buzgalommal
                  igyekszik európaivá lenni, a tudományos ismereteket megszerezni, s az ipar
                  haladásait felhasználni.</p>
               <p>A hiteles japáni történelem első kora (Kr. e. 667-Kr. u. 200-ig, tizennégy
                  mikádóval) Zin-Mu-val kezdődik, s tart a nagy koreai háborúig; a japánok békében
                  éltek, uralkodóik szelíd és buzgó emberek voltak; Szujin-Tenno (a 10. mikádó)
                  kezdte meg a csatornázást; Szuinin (11.) eltörülte a véres törvényt, hogy a mikádó
                  halálakor a szolgaszemélyzet is leölendő. Keikoval (12.) kezdődtek a háborúk, ő
                  szerezte meg Japánnak Kiusiut. Khuai (14.) pedig meghódítá Koreát, mi által a
                  japáni nép közvetlen érintkezésbe jött a khinaikkal s kulturájukkal, s új kor
                  virradt Japánra.</p>
               <p>E második korban (200-572 Kr. u. nyolcz mikádóval) a koreai háború után a japánok
                  közé a khinai művelődés egy árama jutott; ekkor kezdte Japán átvenni a khinai
                  államberendezést, törvénykezést, a khinai írást és irodalmat, az ethikát és
                  gyógyászatot, művészetet és ipart, s lassankint előkészíté a talajt a buddhismus
                  felvételére is. Már Ojin (15.) fiát Vanival a khinai tudóssal nevelteté. De a
                  békés viszonyok csakhamar megszűntek, belviszályok dúlták az ország belsejét,
                  trónforradalmak veszélyeztették az uralkodók hatalmát s a viszonyok csak a
                  harmadik korszak elején javúltak.</p>
               <p>A harmadik kor (572-1186, ötvenkét mikádóval) a buddhizmus behozatalával,
                  elterjedésével és megerősítésével folyik le. Eleinte nem szívesen fogadták. Kudara
                  - így hívták Korea déli tartományát - királya volt a főközvetítő, ő küldte az első
                  bonczokat, templomépítőket stb., míg végre Szuiko (33.) csakugyan áttért a buddha
                  vallásra. A buddha vallással együtt sok más reform is meghonosúlt; Kotoku (36.)
                  elfogadta a khinai kalendáriumot, az év felosztásával és az időszámítással együtt,
                  s a legfőbb khinai hivatalok mintájára ő is állított fel ilyen méltóságokat. Tenji
                  (38.) már miniszterelnököt is választott, s erre először saját fiát jelölte ki.
                  Temnu (40.) a khinai alsóbb rangfokozatot is átvette és a buddhizmust kötelezőnek
                  nyilvánítá. Jito (41.) alatt már 545 buddha-templom volt az országban. Kammo (50.)
                  mikádó pedig végkép szakítandó a konzervatizmussal, székhelyét áttette Kazunoba, a
                  későbbi Kiotóba, a Heianjo palotába, melyben utódai 1868-ig állandóan laktak.</p>
               <p>A khinai vallás átvételével a kormány egész rendszere átalakúlt; eddig nem volt
                  külön katonai és polgári állam, minden ép ember háború esetén fegyvert fogott, a
                  sereget a mikádó vezette, és a háború után szétoszlatta. Most különvált polgár és
                  katona; a mikádó csak a polgárság felett gyakorlott közvetlen hatalmat, s
                  lassankint kifejlődött egy hivatali és egy katonai rend, mely csakhamar örökös is
                  lett. A mikádó mellett eddig a Fujivara család állott, a mikádó csak ebből nősűlt,
                  csak ennek tanácsait követte, s ennek kezeiben volt a hivatalos hatalom; e család
                  még a 38-dik mikádótól származtatta le magát. Most azonban a katonai hatalom élén
                  két más család emelkedett ki, a Minamotok és Tairák, s bár az első csak az 52., a
                  második csak az 50. mikádótól származott, mégis a katonai vállalatok szükségessége
                  romba dönté a Fujivarak évszázados befolyását, s a katonai despotizmust szilárdítá
                  meg. A mint a viszonyok ide fejlődtek, előre látható volt, hogy a legnagyobb
                  hatalomért és befolyásért is megindúl a küzdelem a Tairak és Minamotak közt; a
                  harcz kitört s a Minamotok teljes győzelmével, a Tairák hatalmának megtörésével
                  végződött; Jorutomo, a győztes, a sogun nevet kapta, mely kezdetben csak
                  tábornagynak felelt meg, de később a legmagasabb és legkorlátlanabb örökös katonai
                  hatalommá fejlődött, mi által Japánnak ez idő óta egy polgári és egy katonai feje,
                  két uralkodó családja volt, a legszigorúbb dualizmusban. Ez időtől kezdve a
                  sogunok elvileg ugyan a mikádó vazallusai, tényleg azonban az ország valóságos
                  urai; az évszázadok óta lassan, de folyton fejlődő feudalizmus Joritomo által
                  rendszeres alakot nyert, s a japáni történet egy új korát nyitotta meg.</p>
               <p>Ez új korban (1199-1334 Kr. u. tizenöt mikádóval és tizenegy sogunnal) Joritomot
                  halála után a soguni rangban fia követte; egyideig sogun és mikádó békén éltek, de
                  nem lehetett megakadályozni, hogy Joritomo családjából és utódjaiból, a Hojokból,
                  egy egészen új rend ne keletkezzék; ezek befolyása alatt jött szokásba, hogy a
                  mikádó Kiotóban és a Sogun Kamakurában csak tehetetlen hatalom nélküli gyermek
                  legyen, ki, ha eléri férfi korát, utódja számára leköszön; ezek helyett aztán a
                  Hojók kormányoztak, kiket e hivatalukban sukken-eknek neveztek. Mikor a Hojo
                  Tokimune (1281-ben) a mongol inváziót visszaverte, a hojók hatalmának fénykora is
                  elérte delelő pontját. Hogy ezen, a buddhizmus elfajzása következtében kifejlett,
                  valóban nevetséges viszonyok soká nem maradhattak fenn, az természetes; s midőn a
                  hojók a soguni hatalommal való visszaélés folytán hanyatlani kezdtek, ez csak a
                  mikádó javára történt, mi könnyen érthető; a nép gyűlölte a sogunt és családját, s
                  mikor II. Daigo (96.) kivételesen 30 éves férfi korában lett mikádó, a gyűlölség
                  polgárháborúvá fajúlt, melyben eleinte a mikádó vereséget szenvedett, de Nitta
                  Josiszada és Asikaga vezérek segélyével, kik szintén a XI. századbeli Minamotok
                  utódai, teljes győzelmet vívott ki, s a Hojók hatalmát megbuktatta.</p>
               <p>A Hojók bukásával a polgárháborúk véres kora következett Japánra (1334-1603 Kr. u.
                  tizenegy mikádóval és húsz sogunnal). A polgárháborúk főokai az Asikagara-sogunok
                  voltak; e küzdelmek aláásták a családi életet és erkölcsöket, megakadályozták a
                  föld művelését, az ipar fejlesztését, a művészetek felvirágzását; ehhez járúltak a
                  természet iszonyú csapásai, a XVI. század közepére eső óriási földrengések; azután
                  a papság elaljasodása, az uzurpatorok erőszakos uralkodása; a nép elkeseredett,
                  hite megingott, reménye eltűnt; míg végre ez iszonyú belső forrongásból kivált a
                  Tokugava-sogun dinasztiája a japáni történelem legvéresebb és legsúlyosabb
                  sekigaharai csatájában. E korszakban fedezik fel Japánt az európaiak. Marco Polo
                  ugyan már 1298-ban hozott hírt Japánról és mesés gazdagságáról, de csak Kolumbus
                  után egy félszázaddal, s a földnek Magellan nevéhez fűződő első körűlhajózása után
                  húsz évvel, 1543-ban fedezték fel Japánt portugál hajósok, Mendez Pinto, Diego
                  Zamaito és Borrallo. Ezeket a japánok igen szívesen fogadták; s Malakka és Japán
                  közt megindúlt a kereskedelem, de csak rövid időre.</p>
               <p>A Tokugava-val kezdődő kor, mely 1600-tól napjainkig húzódik, végre meghozta a
                  japánok által oly régóta sóvárgott békét; a Tokugavak kétszázötven éven át voltak
                  a legnagyobb hatalom birtokában, s csaknem állandóan békében uralkodtak. E korba
                  esik azonban a keresztények üldöztetése is. A portugál tengerészeket és
                  kereskedőket a jezsuiták követték s a XVII. század vallás-háborúkkal folyt le, a
                  keresztényeket kiűzték és lemészárolták, a kikötőket az európai hajók előtt
                  elzárták, s csak Nangaszakiban lehetett, s csakis a hollandoknak, árúikat
                  kicserélni. Bár a japánok nagy mértékben elzárkóztak az európaiak elől,
                  befolyásuknak sok jelére akadunk ez időből. A japáni nép gyorsan fejlődött;
                  1778-ban kezdték meg Japán felmérését; e nagy művet 1807-ben fejezték be, s
                  eredményeiről Jino írt egy kis munkát. Ez időből valók nagy tudósaik, sőt bátor
                  utazókkal is dicsekedhetnek, ilyenek voltak Mogami-Tokudai és Szimodani a múlt
                  század végén, Mamija Rinzo e század elején. E században az összes európai államok
                  kisérletet tettek Japánnal kereskedelmi szerződést kötni; de a japánok velük
                  tudatták azt a törvényt, mely nekik csak a khinaiakkal és hollandokkal való
                  kereskedést engedi meg, s hogy idegen hajóknak sem kikötni, sem partméréseket
                  végezni nem szabad. Végre az északamerikai Egyesűlt-Államok kieszközölték, vagy
                  inkább kierőszakolták ez ediktumok visszavonását, a kikötőket megnyitották;
                  1854-ben az európaiak minden jogait szerződésileg biztosították. Ezzel egyidejűleg
                  Japánban forradalom tört ki, mely a mikádó hatalmát restaurálta, és azóta Japán
                  békében él, a nyugati polgárosodás útjain halad, fejlődik, virágzik, gyarapodik, s
                  fennen hirdeti az európai művelődés áldásos voltát.</p>
               <p>Japán népessége három elem keveréke, az ainoké, kikkel már foglalkoztunk, kik a
                  nagy sziget északi felét lakták és Jezot; a kmaszo-ké vagy juszu-ké, kik a japáni
                  szigetvilágnak Khina-felé eső partjait lakták, végűl a jamatoké, kik a
                  szigetvilágnak a Csendes-oczeánra tekintő partjait népesítik be. Ezek közűl a
                  kmaszok rokonsága a khinaiakkal kétségtelen, s e rokonságot érthetővé teszi a
                  Japánt és a Koreát összekapcsoló szigetsor. A jamatok tartják magukat az igazi
                  japánoknak és nem lehetetlen, hogy ezek az eredeti őslakosság utódai.</p>
               <p>A japánok a khinaival nem szoktak keveredni, annál gyakoribb azonban ez az európai
                  férfiak és japáni nők között; ezekre vonatkozólag állandó jelenség az, hogy a
                  gyermek az anya jellegeit viseli magán. Wernich orvos szerint, a japáni anyától,
                  de német vagy angol apától született gyermekek ritkán maradnak életben, ha igen,
                  akkor kitünő egészségnek örvendenek, de a japáni jellemtől nem igen térnek el.
                  Ezzel ellenkezőleg, a francziák és japánok gyermekei gyorsan fejlődnek,
                  élénkebbek, vidámabbak és nyiltabbak, mint a japáni gyermekek rendesen. A
                  portugálok keresztény utódai pedig egyenesen európaiaknak tartják magukat, de
                  aztán, ha japáni nőt vesznek el, eredeti jellegök visszatér.</p>
               <p>Az öltözködésben a nemzeti divat nem kötelező, sőt utánzásaikban annyira haladtak,
                  hogy az előkelőbbek és a kereskedők európai ruhát viselnek, a mi nevetségesen áll
                  rajtuk, de meg van az a nagy előnye, hogy elenyészteti a nemzeti öltözetben nagyon
                  is feltünő osztály és rangbéli különbségeket. Azelőtt szigorú törvények voltak a
                  ruha színére, szabására, kelméjére vonatkozólag, melyek részben ma is, a törvény
                  eltörlése után megmaradtak, de ezek a rendeletek csak a részletekre vonatkoztak,
                  mert a japáni ruha, a kimono, mindenkire egyforma alakú volt; a férfi is, nő is
                  ezt viselte és viseli, csak hogy a nőé hosszabb. A kimono újai bővek, zsebnek
                  használtatnak, s mindig van bennök papiros, melyet zsebkendőnek, majd
                  asztalkendőnek használnak. Egy szoknya a nemeseknél, s néhány bugyogó a
                  szegényeknél, egészíti ki a ruházatot. Esőben a szegények és parasztok ruhájukat
                  viaszos papirossal takarják be. A czipő helyett a japánok általában a hatát
                  viselik, mely eredetileg magas fatalp, zsineggel a talphoz erősítve, melyben
                  azonban nagy óvatossággal kell járniok, mert könnyen botlanak.</p>
               <p>A japánok hajdísze igen különböző, de felépítése minden esetben hosszas türelmet
                  követel, még a férfiaknál is. A buddhista papok a fejet teljesen leberetválják,
                  míg a szinto-papok hajukat külön módon viselik, valamint ettől ismét eltér a
                  daimiok szolgálatában állóké. Az általános és közönséges divat szerint a fejtető
                  előrészét leberetválják, a rövid hajtincset előre kanyarítják a kopasz részre, s
                  bekenik kamélia olajjal, vagy az abból készűlt bingszó-kenőcscsel. - A japánok még
                  egy, de ma már kevésbbé divatban levő szokása a tátuálás, melyben valóban művészi
                  magaslatra emelkedtek. A japáni történelemből kiviláglik, hogy e szokást észak
                  felől vették át a japánok és pedig kezdetben csak a főnökök; ma már a női nem
                  teljesen szakított e szokással, úgy a nemesség, mint a nép köreiben; ellenben a
                  férfiaknál, különösen a fullajtárok és kuliknál, kiknek foglalkozása kevés ruhát
                  enged meg, nagyon divatban van; a tátuálás ábrái madarak, virágok és nők, s
                  mindannyinak rajza éles megfigyelésről és nagyfokú művészi érzékről
                  tanúskodik.</p>
               <p>A japáni nép lelkületét igen nehéz megismerni, mert mióta az európaival
                  érintkezik, nagyon ügyel minden mozdulatára, mi kétségkívül annak a szélsőségekig
                  vitt ridegen tartózkodó modornak eredménye, mely a japániban különben is meg van,
                  s őt kiválóan jellemzi. Bizonyos meggondoltság, nyugodt ítélet nyilvánúl
                  cselekedeteiben s bámulatos lelkierővel fojtja magába belső indulatait, melyeknek
                  külsőleg kifejezést soha sem ad. Fájdalma néma; nem fordul istenhez, nem tépi
                  haját, s nem tesz hasonló heves mozdulatokat; szenvedélyeit sajátságosan mérsékli;
                  gyermekét az anya, bármily gyengéd legyen, soh’sem csókolja meg; s ha az
                  európaiktól eltanulták a kéz fogást a barátság jeléűl, elhagyják a meleg szorítást
                  a bensőség jeléűl. Jellemük forrása a jóakarat; e szeretetreméltó vonás eltűnteti
                  a rang kevélységét, a különböző osztálybeliek egymáshoz mindig udvariasak,
                  előzékenyek, és ez erényüket kiegészíti magánéletükben a rend, tisztaság és
                  óvatosság. A nők szeretetreméltósága még fokozottabb, s ennek legilletékesebb
                  bírálata az a tény, hogy európaiak a japáni nőkkel házasságot kötnek japáni
                  tartózkodásuk tartamára és e viszonyban az európai vidám légkört, kényelmes
                  ellátást és hű nőt talál, ki legalább részben mégis képes pótolni az európai
                  hitvest. Erre példát ily tömegesen, mint az Japánban van, a föld egész kerekén
                  sehol sem találunk.</p>
               <p>A japáni nép egyik legszebb főerénye másrészt a tekintély tisztelete; ismeretes a
                  japánok szokása a harakiri, s ez legjobban bizonyítja ezt. Ha a kormány valakit
                  halálbüntetéssel sújt, tudtára adja az illetőnek, ki erre elköveti a harakirit,
                  azaz felvágja hasát. A legnagyobb vasakaratról és legrettenthetlenebb bátorságról
                  is tesz ez tanúbizonyságot. A japáni krónikák nem egy emberről jegyzik fel, hogy a
                  halál kínjai közt verseket írt, vagy saját vérével írta meg végrendeletét. Bár a
                  kegyetlen harakiri sok ember áldozatot követel, nem szabad hinnünk, hogy a japáni
                  az élettel könnyelműen játszik, vakmerő bátorsága azonban könnyen és hamar sodorja
                  őt életveszélyes helyzetekbe. Kétségtelen az, hogy a japáni nemzetet európai sereg
                  minden szervezeti és tehnikai tökély mellett is csak nehezen győzhetné le,
                  valamint igaz Reclus ama mondása is, hogy »a személyes méltóság, a tekintély
                  ereje, a néma tisztelet és a kölcsönös jóakarat, minthogy mind ez a nép egész
                  tömegében is meg van, az erkölcsi élet fejlettebb fokára emeli a japánit, mint a
                  minőn e tekintetben a nyugat népeinek tömege áll.«</p>
               <p>A japáni nyelv és írás megtanulása az európaira nézve nehéz feladat; vannak egyes
                  füttyszerű hangok, melyeket európai soha sem fog helyesen kiejteni; a japáni nyelv
                  az <hi>r</hi>-t nem ismeri, azt nála egy torokhang helyettesíti,
                  valamint az <hi>l</hi> is teljesen hiányzik abéczéjükből. Sok
                  tájszólás van a japáni nyelvben, mely különben a modern nyelvészek szerint
                  meglehetősen egyedül áll, s csak távoli rokonság fűzi össze a mandzsu és az igazi
                  mongol nyelvekkel. A kiejtés, úgy az írás nagy nehézségekkel jár; mert két
                  fonetikus abéczéjük van, melyekhez még hozzájárúl az is, hogy a japáni írás
                  megértéséhez nemcsak mind a két abéczét, hanem még a khinai képszerű jeleket is
                  ismerni kell, mert a japánok e hármat keverten használják. A khinai jegyekre ismét
                  három féle írásmódjuk van; egyiket a nyomtatványokban, másikat a tudományokban,
                  harmadikat a mindennapi szükségletben használják. E jegyek összege a 30-40 ezert
                  meghaladja, az elemi iskolákban 3000-et kell megtanulni, de egy művelt embernek
                  legalább 10.000-et kell tudnia.</p>
               <p>Japánban, mint Khinában, három vallás uralkodik. A nemzet ősi vallása a
                  szinto-hit, melynek bibliája a Koziki, vagyis »az ősi dolgok története«, de ez ma
                  már csak a szentélyekben él, a világi életre való befolyásától megfosztotta a
                  khinai eszmék, erkölcsök és szokások általános elterjedése. A másik vallás a
                  Konfuczius hite, mely eredetileg csak erkölcsi szabályokból állott, míg a
                  harmadik, a buddhizmus, nemcsak metafizikája, de vallása is az érzelmeknek, mely a
                  sírontúli boldogság reményével kiengeszteli a jelen nyomorúságai ellen érzett
                  elégületlenséget. A kereszténységnek, melynek a XVI. és XVII. században több mint
                  200.000 híve volt, mely azonban később Japánból teljesen kiirtatott, ma, az
                  európaiakon kívül, alig van néhány követője.</p>
               <p>A japáni kitünő földmívelő, vagy inkább kertész; nincs az a kis terület, melyet
                  főtáplálékának, a rizsnek termesztésére fel ne használna. A rizsből naponta egy
                  személynek 1200 gramm szükséges, míg a többi táplálék összesen nem tesz ki 300
                  grammot. A szegények húst soha sem esznek. A rizs művelésében a japáni bámulatosan
                  gondos és fáradhatlanúl szorgalmas. Az összes művelt területnek csak igen kis
                  részét fordítja más gazdasági növényeknek termesztésére, pedig ezek száma is
                  meghaladja az 500-at. Siebold szerint s legfontosabb közülük a szeder, a papir és
                  festékkészítésre való fa, az indigó stb. A japáni a földet nemcsak trágyázza, de
                  gyomlálja is, hogy produktív erejét más haszontalan növények el ne szívják. A
                  túlnépesedő Japánnak azonban földje már nem elég; Jezó-sziget ugyan elég nagy és
                  elég lakatlan, gyarmatosításra is alkalmas, de zordabb klimája alatt a rizs meg
                  nem terem; annál gazdagabb azonban ipari czélokra alkalmas fanemekben, melyekből
                  itt nem kevesebb, mint harminczhat faj képez rengeteg erdőket. - A halászatot is
                  nagyban űzik Japán partjain, s e tekintetben ismét Jezó híres, hol a halászati
                  évadban a napjában háromszor kivetett háló huszonnégy óra alatt 20.000 lazaczot
                  foghat ki; igaz ugyan, hogy a háló oly nagy, hogy hetven ember kezeli. Jezó
                  átlagos lazaczhalászata 1,200.000 darab, mely 3000 tonna súlyú.</p>
               <p>A föld azelőtt az államé volt, s a nép csak haszonbérbe bírta; de az utolsó
                  forradalom óta tényleg átment a nép birtokába. A híres fayence-edények készítésére
                  kitünő föld van Japánban; ezeket a japánok gyönyörűen fel tudják ékíteni. A
                  japánok a szövés, fonás mesterségét, a selyem tenyésztést is régen ismerik, s
                  nagyban űzik; ez egyik legfontosabb, s talán legnemzetiesebb iparáguk is, míg a
                  bőripar egyáltalában nincs kifejlődve Japánban, minthogy, vallásuk szerint, a
                  cserző-mesterség meggyalázza az embert.</p>
               <p>Ipari czikkeik különösen művészi ékítéseik által válnak ki; a vidám jeleneteket
                  ábrázoló képek meglepő igazsággal állítják elénk a japáni életet, és meggyőznek
                  bennünket a japánok finom megfigyelő tehetségéről, mely az egyénileg jellemzetest
                  azonnal felismeri. Ezenkívül a japáni művészetben végtelen eredetiség van, s bár
                  első impulzusát a khinaitól nyerte, csakhamar lerázta magáról a szolgai utánzás
                  nyűgét, s a saját képzeletének, kicsapongó jó kedvének szabad folyást engedve,
                  önállóan fejleszté tovább. Az emberi alakokat a japáni művész mindig erélyes
                  mozdulataiban csodálatos kifejező erővel állítja elénk, de az arcz soha sem
                  sikerűl, s bárminő érzelmet is tükröz vissza, a művész ecsete csak torzképet tud
                  előállítani.</p>
               
               <p>
                  
               </p>
               <p>
                  <hi>V</hi>
                  <hi>IZSGÁLÓ BÍRÓ </hi>
                  <hi>J</hi>
                  <hi>APÁNBAN.</hi>
               </p>
               
               <p>Mióta a japánok a keresztényeket kiűzték országukból, kikötőik közűl csak
                  Nangazakit nyitják meg az európaiaknak, és pedig csakis a hollandoknak. 1854,
                  vagyis a japáni kikötők megnyitása óta, a kereskedelem bámulatosan emelkedik, s
                  míg a ki- és bevitel összege 1867-ben csak 150 millió frank értéket képviselt,
                  1880-ban már 350 millió frankot. E kereskedés mégis meglehetősen egyoldalú. A mi a
                  japáninak kell, akár nyers termény, akár iparczikk, megtermi azt a saját földje,
                  elkészíti a saját gyára, s így kereskedelme főleg kiviteli. A szigetek közt a
                  kereskedelmet a japáni kereskedelmi tengerészet tartja fenn. 1872-ben egy japáni
                  hajó kelt át a Csendes-oczeánon s kötött ki Szan-Franciskóban, s ez volt az első
                  japáni hajó, mely a Nyugat kikötőit érinté.</p>
               <p>A japánok és minden téren tapasztalható fejlődésük e rövid vázolása után
                  visszavezetjük az olvasót Benyovszkyhoz, hogy az ő japáni tartózkodásának is
                  szenteljünk néhány sort. Benyovszkyt Japánba társainak ama határozata vitte, hogy
                  onnan japáni nőket raboljanak, kikkel aztán együtt visszatérnek a Víz-szigetre és
                  ott letelepülnek. E megállapodással érkeztek Japánba, hol legyőzvén az első
                  gyanút, mely a japánokban akkori időben minden európai hajó megpillantásakor
                  felébredt, a legszívesebb fogadtatásban részesűltek, melyet azon túl is a
                  kitüntetések egész sora követett, a mi részint az egész hajónépet, részint pedig
                  különösen Benyovszky személyét illette meg. A japánok jó szíve által biztosított
                  jólétben a »Szt.-Péter és Szt.-Pál« nélkülözésekben kimerűlt hajósai nőrabló
                  tervüktől elállottak, a nép jóságát ily rút hálátlansággal nem akarták viszonozni
                  és előnyösebbnek találták Benyovszky ajánlatát elfogadni, hogy az Uzilpatkar
                  öbléből, megerősödve és felszerelve. Kantonba igyekezzenek.</p>
               <p>Nem tudjuk megállapítani, hogy az Ulikami királysága Japán melyik tartományának,
                  az Uzilpatkar-öble a partvonal melyik kikötőjének felel meg, de tény az, hogy e
                  kikötő Hondo szigetén, Jedotól északra, a keleti partvonalon keresendő; másfelől
                  Benyovszky leírása oly hű, oly élénk, minőnek azt csupán a képzelet elő nem
                  állíthatja. Az Ulikami udvarában találkozott egy bonczczal is, a ki hollandi
                  nyelven beszélt, s mint Emlékirataiban mondja: »egyetmást e gazdag és kiterjedt
                  országról, kormányáról és rendőrségéről leírtam, hogy alkalmasabb időben
                  részletesen papírra tehessem.« Fájdalom, Benyovszky ez igérete beváltatlan maradt,
                  s így japáni tartózkodásáról s adatairól bővebben nem is szólhatunk.</p>
               
            </div>
            <div type="chapter">
               <head>NEGYVENHETEDIK FEJEZET. BENYOVSZKY ÚTJA JAPÁNTÓL KANTONIG.</head>
               <p>1771 augusztus 2-án hagyta el Benyovszky az Ulikami kedves és szíves társaságát,
                  az uzilpatkari kikötőt, Japán északi részét, s északnyugati széllel délfelé
                  vitorlázott. Az augusztus 3-iki megfigyelés szerint Benyovszky az ész. szél. 33°
                  36’ és kel. hossz. 340° 20’ alatt volt. A hosszúsági meghatározás mindössze csak
                  három fokkal téved s körülbelűl ugyanannyi a hiba a szélességi meghatározásban is,
                  mit onnan kell következtetnünk, hogy csak augusztus 5-én érkezett Idzo (Jedo)
                  királyság szélessége alá, s ott ki is kötött. A japánok őrizet alá vetették a
                  hajót, s e tekintetben egészen olyan eljárást követtek, a minőt minden más hajóval
                  szemben követni szoktak, feljegyezték a hajó nagyságát, a nép számát, az ágyúkat
                  stb.</p>
               <p>Augusztus 10-én érkezett Benyovszky Xicoco szigetére, Tuza kikötőbe. Xicoco
                  szigete nem más, mint a négy nagy japáni sziget egyike, mely Hondo déli partjaihoz
                  fűződik. E sziget csak a legújabb idők tudományos kutatásai által lett ismeretes,
                  azelőtt belsejét alig látogatták meg s Rein volt az első természetbuvár, ki
                  1875-ben ily czélból átkutatta. Tuza kikötője ma is létezik; a sziget déli partja
                  ívalakú öblöt képez, s ezt nevezik Toza-öbölnek, valamint az ezen öbölhöz tartozó
                  területet Toza vagy Tozin kerületnek. Tozin fővárosa Kohi, mely régebben a gazdag
                  Jamanuki Toza-no-Kami székhelye volt, sőt a Toza nevet is viselte, ma mintegy 40
                  ezer lakosa van.</p>
               <p>Három nap múlva Benyovszky hajója Takazima szigetén kötött ki. Hogy ide juthasson,
                  délnyugati irányban kellett haladnia s így Kiusiu sziget partjai mentén hajózott
                  végig. Takazima név igen elterjedt Japánban. A múlt század végéről származó
                  térképeken Japántól délre a Riukiu csoport első szigete Takazima vagy Tanegazima,
                  mely ma már csak a Tanegazima név alatt ismeretes; ezenkívül a Riukiu középső
                  csoportjának is van egy szigete, melynek neve Tokuzima; Kiusiu déli részében van
                  egy magányosan álló vulkán Takozima s végűl Kiusiu északi partjának egyik kikötője
                  is Takazima. A Benyovszky által említett Takazima a mai Tanegazima. A mi e név
                  általános elterjedését érthetővé teszi, az, hogy e névnek a japáni nyelvben meg
                  van a maga külön jelentése; a taka, take vagy dake hegyet és hegyfokot, a zima,
                  szima, sima vagy shima pedig szigetet jelent. - Benyovszky e sziget előtt egy
                  bárkát fogott el, melyen Ximo szigetiek ültek, a kik Benyovszky japáni kisérője
                  szerint istentelen vadállatok, míg a foglyok saját vallomásai szerint csak
                  magánhivatalnokok voltak. Ez a Ximo vagy japáni átírással Szimo-sziget
                  valószínűleg a két Koziki-sziget egyike, a Szimo-Koziki, mely Kiusiutól nyugatra,
                  a Nangazaki-félszigettől délre fekszik, de úgy geografiai alakulásában, mint
                  természetvilágában Kiusiuhoz tartozik.</p>
               <p>Augusztus 14-én hagyta el Benyovszky a négy nagy japáni sziget csoportját s
                  ugyanezen napon pillantá meg Uzmay-Ligon szigetét, mely ismét hosszabb tartózkodás
                  színhelye lett. Uzmay-Ligon szigete, mint Benyovszky mondja, a Lequejio-szigetek
                  egyike, mely csoportot ma Riukiu vagy Liukiu néven ismerjük.</p>
               <p>A Riukiu szigeteket a khinaiak Lucsu, a szigetlakók pedig Dukin-nak nevezik, a mi
                  »az ékkövek országá«-t vagy az »áttetsző korál«-t jelenti. 1719-ben Kanghi khinai
                  császár egyik tudósát, Szupao-Kuangot küldte ide, ki e szigeteket le is írta;
                  Reclus szerint »e század elejéig ez volt az egyedüli hiteles leírás, melyet az
                  »átlátszó korál« országáról ismerünk; csak Broughton (1797), Maxvell és Hall Vazul
                  (1816) kutatásai óta vannak e szigetekről bővebb adataink, a különböző nemzetiségű
                  hajósok, mint Gravière, Beechey, Belcher, Perry stb., leírásaiból.« Reclus, a
                  kiről már említettük, hogy Benyovszkyt nem akarja ismerni, itt is helyreigazításra
                  szorúl, mert a khinai tudós óta a magyar Benyovszky volt az első, ki 1790-ben
                  megjelent Emlékirataiban először szolgáltatott adatokat a Riukiu szigetekről.</p>
               <p>A Benyovszky Uzmay-Ligonját a térképen hasztalan kerestük; valószínű az, hogy ez
                  egyike az északi Riukiu szigeteknek, a Colnet-út és Japán közt.</p>
               <p>Benyovszky érdekesen ismertet meg minket az Uzmay-Ligon-sziget természet- és
                  néprajzi viszonyaival, s az adatok annyira megegyeznek a későbbi keletű, más
                  útazóktól származó adatokkal, hogy Benyovszkynak nemcsak hitelességét igazolják,
                  hanem művét a földrajzi forrásmunkák közé sorolják. Bár magát a szigetet ma ily
                  név alatt nem ismerjük, a leírás teljesen ráillik a Liukiu szigetekre. A sziget
                  dús, a klima, ha kissé forró is, kellemes; - terem rizst, banánt, burgonyát,
                  czukornádat, kókuszdiót, narancsot, czitromot, dinnyét, szöllőt (!), kukoriczát,
                  borsót, lencsét és más főzeléket, dohányt és gyapotot. A tenger hallal látja el a
                  szigetlakókat, de házi állatjaik is vannak. A mit a lakosságról mond, szintén
                  érdekes. A sziget lakóit igen erkölcsöseknek, mértékleteseknek, szorgalmasaknak
                  mondja, kik a földet mívelik, selyem-tenyésztéssel foglalkoznak, selyem- és
                  gyapot-szöveteket készítenek, »s válaszaik őszinte naivsága becsületes és ártatlan
                  érzületükről tett tanúbizonyságot.« Ilyeneknek írja le őket a modern kutatók egész
                  serege. A nép nyelvéről azt mondja Benyovszky, hogy nem értenek japánúl, a főnökök
                  a mandarinok (khinai) nyelvét beszélik. A nép nyelvéből Benyovszky egy kis szótárt
                  is összeállított. Mai ismereteink szerint a Riukiu-szigetek lakói a japáni nyelvet
                  beszélik, »de a nyelv a japáninak egy dialektusa, melyet némely nyelvészek külön
                  nyelvnek is tartanak, igen közel áll a japánihoz, de sok benne a khinai szó,« s
                  így Benyovszky, ki e szigetek első európai leírója, teljesen hiteles adatokat
                  közölt róluk.</p>
               <p>A történelmi feljegyzésekkel nem ellenkezik az a tény, mit Benyovszky közöl,
                  részint a saját tapasztalatai, részben Ignazio Salis portugál térítő levele
                  nyomán, hogy e nép szabad és független, mert bár Khinának és Japánnak adózik, ezek
                  egyébként semmi befolyást sem gyakorolnak reá. Éppen Benyovszky ott tartózkodása
                  idejében egy japáni hajó kötött ki a szigeten, mely Khinából jött, s melyet valami
                  vihar kergetett ide. A khinai és japáni befolyás egybevegyülését világosan látjuk
                  azon leírásban, melyet Benyovszky állít elénk, erről győznek meg a Benyovszkynak
                  adott ajándékok is »kétszázöt napernyő, sok khinai edény és néhány arany vertes
                  elefántagyar-figura.« A többi szokásokról azonban nem tudunk bizonyságot szerezni.
                  A szigetnek »aggok tanácsán alapuló kormányformájáról«, (melyről Benyovszky
                  megigéri, hogy többet is ír, de ezt be nem váltja,) az asszonyok ama szokásáról,
                  hogy fátyolt hordanak, a feleségválasztás ama különös módjáról, melyet Benyovszky
                  is átél, ezekről a mai forrásokban már mitsem találhatunk. És ez természetes.
                  Mióta Japán a Riukiu-szigeteket birtokába vette, azóta ott teljesen a japáni élet,
                  szokások és erkölcsök honosodtak meg.</p>
               <p>Augusztus 19-én hagyta el Benyovszky az Uzmay-Ligon szigetet, hol oly sok kedves
                  napot töltött, s melynek emléke méltán vésődött maradandóan emlékébe. Délnyugati
                  irányban haladtak a sík tengeren; a forróság csaknem tűrhetlen lett, majd
                  viharoktól, heves szélrohamoktól kellett sokat szenvedniük, míg végre augusztus
                  26-án Formozára érkeztek, s annak keleti partján kikötöttek. Itt azonban oly
                  ellenségesen fogadták őket, hogy menekülni kényszerűltek, s a keleti part egy
                  másik, északibb fekvésű kikötőjében vetettek horgonyt. Mint az Emlékiratok
                  elmondják, Benyovszky itt egy spanyolra talált, ki megismertette őt Huapo
                  királylyal. Ez a Huapo király háborút indított egy szomszédja ellen és a
                  hadjáratban Benyovszky segítségével vívta ki a győzelmet. Minthogy Benyovszky ezen
                  szigetet kitűnőnek találta a gyarmatosításra, elhatározta, hogy valamely európai
                  állam szouverenitása alatt itt gyarmatot fog alapítani, s Formoza szigetéről egy
                  kis leírást is közöl.</p>
               <p>Formoza szigetét, melynek területe 38 ezer négyszög <hi>km</hi> s
                  lakóinak száma a 3½ milliót meghaladja, Khinától és a kontinenstől keskeny
                  csatorna választja el, melynek legkisebb szélessége 130 <hi>km</hi>,
                  közepes mélysége 60 <hi>m</hi>, míg kelet felől a Csendes-oczeán
                  ezer méternél is mélyebb. A szigetet a khinaiak Taivannak nevezik, a mi azonos a
                  Benyovszky Tuevé elnevezésével. A sziget északról délfelé nyúlik 400 <hi>km</hi> hosszúságban; közepén ugyanily irányban hegy gerincz
                  szeli ketté, a Ta-san, melynek legmagasabb csúcsa a Sylvia hegy (3600 <hi>m</hi>). E gerincztől nyugatra a lejtősödés lassú, míg a
                  Csendes-oczeán felé igen hirtelen. A hegység széntartalmú mészből áll, de északi
                  részeiben vulkanikus tömbök is vannak, sőt a Kiai-san, »füstölgő hegy,« nem ritkán
                  gőzökbe burkolja csúcsát, s a földrengések is gyakoriak.</p>
               <p>A szigetet már a XVI. század elején felfedezték az európai hajósok és azonnal
                  felismerték természeti gazdagságát, s elnevezték Formozának »szépnek«;
                  kétségtelen, hogy nincs az oczeánnak egy oly szigete sem, legalább e nyugati
                  részeken, mely e nevet annyira megérdemelné. Hegyei felhőkben úszó magas
                  csúcsaikkal, erdei, a köztük tovasurranó folyókkal, kies völgyei, az állat és
                  növényvilágnak a szigetre halmozott pazar gazdagsága s enyhe, kedves égalja a föld
                  legvonzóbb vidékei egyikévé varázsolják. A khinai tájfun, orkán, csak ritkán
                  érinti a szigetet. 1782-ben egy ily tájfun meglátogatta Formozát, a sziget
                  közelében levő valamennyi hajót tönkretette, s a városokat romba dönté, mely
                  alkalommal sok ezer ember veszté életét.</p>
               <p>Formoza Khina azon részei közé tartozik, hol az európai befolyás leginkább
                  érezhető, sőt egy időben azt lehetett hinni, hogy az egész sziget európai gyarmat
                  lesz. 1621-ben, mikor a hollandok elfoglalták a Panghu-szigeteket, már Formozában
                  is kikötöttek, s a mai Taivan helyén várost akartak alapítani, melyet Zelandianak
                  neveztek, de ezt 1662-ben el kellett hagyniok a khinaiak és a híres Koxinga kalóz
                  támadásai miatt. Koxinga uralkodása alatt az angolok állandó kereskedelmi
                  összeköttetésben voltak Formozával, de ez a mandsu hatalom megszilárdulása
                  alkalmával a szigeten 1683-ban betiltatott, s e tilalom fentartotta magát 1858-ig,
                  a mikor végre Formoza kikötői is megnyíltak az európaik előtt.</p>
               <p>A sziget fővárosa Taivan, 70.000 lakossal, a nyugati parttól csekély távolságban,
                  a régi Zelandia helyén; a város külseje teljesen khinai; fallal van körűlvéve,
                  mely 10 <hi>km</hi> hosszú s művelt területeket, kerteket és
                  pagodákat zár körűl. A város híres finom munkájú (filigrán) arany műveseiről,
                  kereskedelme is elég élénk, a bevitel 12 millió, a kivitel 14 millió frank értéket
                  képvisel.</p>
               <p>Szeptember 12-én hagyta el Benyovszky Formoza szigetét, s észak felől megkerűlve a
                  szigetet, délnyugati irányban folytatta khinai kalaúzokkal útját, míg végre
                  szeptember 21-én a kalaúzok egy szigetet mutattak neki, Makaót, melynek khinai
                  neve Omy. Féltizenkettőkor pillantották meg az erődöt, a melyen a portugál színek
                  a légben lengettek, délben már az erőd elé értek és azt tizenkét ágyúlövéssel
                  üdvözölték. Boldog volt az egész hajó népe, vége volt a hosszas és fáradalmas
                  útnak, végre kipihenhették magukat és azon reményük, hogy Európába térhetnek
                  vissza, a megvalósuláshoz közeledett.</p>
               
            </div>
            <div type="chapter">
               <head>NEGYVENNYOLCZADIK FEJEZET. BENYOVSZKY MAKAÓBAN.</head>
               <p>Szeptember 22-én kötött ki Benyovszky Makaóban. Megérkezése általános izgalmat
                  szült; sokan azt hitték, közönséges kalandor, de a kereskedelmi társulatok azonnal
                  felismerték élményeinek valóságát és semmi áldozattól sem riadtak vissza, hogy
                  Benyovszky naplóit és szolgálatait maguknak biztosítsák. Angolok, portugálok és
                  hollandok versengtek egymással őt megnyerni, de Benyovszky kezdettől fogva a
                  francziák szolgálatába kívánt lépni. Mikor már a becsületes alku nem használt,
                  alattomos fondorlatokkal akarták irományaitól megfosztani, de ennek ideje korán
                  nyomára jött.</p>
               <p>1771 szeptember 22-től 1772 január 14-ig időzött Benyovszky Makaóban és ez időt a
                  lehető legjobban felhasználta. Első sorban megismerkedett a kormányzóval, ki Hiss
                  urat adta mellé tolmácsúl, látogatást tett a püspöknél, majd a khinai
                  kormányzónál, feladta bőreit is, de a Kamcsatkából hozott rengeteg vagyon annyira
                  apadt, hogy csak 28.440 piasztert kapott árúiért. Szomorú csapások is érték.
                  Kiéhezett társai közűl, kik első nap egy fogadóban laktak, tizennyolczan a mohóság
                  áldozatai lettek, melylyel a kenyeret és a friss élelmi szereket falták, míg más
                  huszonnégy veszélyesen megbetegedett. Azután még öten pusztultak el a láz
                  következtében. E halottak közt volt Nilov Afanázia kisasszony is. Mélyen meghatók
                  az egyszerű szavak, melyekkel Benyovszky tőle elbúcsúzik. »1771 szeptember 25-én
                  Afanázia kisasszony lerótta a természet adóját. Korai halála mélyen
                  megszomorított, annyival inkább, mert megfosztott azon elégtételtől, hogy irántam
                  tanúsított ragaszkodását meghálálhassam, összeházasítván őt a fiatal Popovval, az
                  archimandrita fiával, a kinek a családi melléknevemet adtam.« Érezte Benyovszky,
                  hogy e leánynak sokkal tartozik s fájt neki, hogy nemes önfeláldozását meg nem
                  hálálhatta.</p>
               <p>Benyovszky jó ideig maga is betegen feküdt a kormányzó lakásán; az angolok, kik
                  ajánlataik visszautasítása miatt bosszút lihegtek, ezt azt időt használták fel,
                  hogy mindenféle híreket keltsenek a kantoni alkirálynál Benyovszkyról s csak a
                  kormányzó buzgó közbenjárásának köszönhette, hogy azon betegen nem kellett
                  elhagynia Makaót.</p>
               <p>Daczára annak, hogy Benyovszky oly soká - három és fél hónapig - időzött Makaóban,
                  sokan voltak, kik nemcsak egész útját Szibériától Francziaországig, hanem még e
                  makaói tartózkodását is kétségbe vonták. Valóban Benyovszky útja oly kalandos
                  volt, hogy nem lehet érthetetlennek találni, ha kétség támadt iránta, abban az
                  időben, a múlt század végén, mikor a kritikának sokkal kevesebb eszköze volt, mint
                  a tudományok mai fejlettsége mellett. E hitetlenkedőknek mintegy válaszképen
                  Nicholson, az angol kiadó, összegyűjtött néhány okmányt, s azokat közölte, hogy
                  bebizonyítsa Benyovszkynak Makaóba való érkezését. Ezen okmányokat Nicholson saját
                  jegyzeteivel a következőkben közöljük magyar fordításban:</p>
               
               <!-- milestone type="subChapter" n="I"/ -->
                  <p>»Kivonat Bon érsek úr leveléből; kelt Makaóban 1771 szeptember 24-én.</p>
                  <p>»Tegnap egy hajó érkezett Makaóba magyar lobogóval, melyet a magyar báró
                     Benyovszky Móricz Ágost Aladár vezényelt, a ki Albert herczegnek, a szász
                     fejedelemnek tanácsosa, ő császári és királyi felségének Magyarország
                     királynőjének ezredese, s a lengyel köztársasági szövetség egyik ezredének
                     tisztje.</p>
                  <p>»Ez az úr, miután hét sebet kapott az oroszok ellen Kaminieczk mellett vívott
                     ütközetben, hadifogoly lett és ugyanazon városba vitték, a hol fogva tartották
                     Szoltits herczeget is, krakói érseket és lengyel szenátort.</p>
                  <p>»A báró módot talált megszökni fogságából, miután a fogoly herczegi érsektől
                     egy patenst kapott, mely az egész katholikus világot arra buzdítá, hogy az
                     említett Benyovszky Aladár urat segítsék, s megadják neki a módot, hogy a német
                     császár és az apostoli szentszék elé juthasson. Az egyházfő patense kelt
                     fogságában 1770 november 6-án.</p>
                  <p>»A parancsnoksága alatt álló hajó személyzetéből, 54 emberből, csak 8 maradt
                     egészségben, a többi mind betegen fekszik, két hónap óta szenvednek az éhségtől
                     és szomjúságtól: hajójuk kétszer lett megrongálva, és ők kétszer javították azt
                     ki és hozták használható állapotba. A gróf nem ért sem portugálúl, sem
                     spanyolúl, de beszél latinúl, francziáúl és németűl; észak felől jött s Japán
                     partjait hosszában végig hajózta, stb.«</p>
                  <p>Ez okmányhoz Nicholson, Benyovszky emlékiratainak angol kiadója, a következő
                     megjegyzést fűzi:</p>
                  <p>»E levél a gróf megérkezése utáni napon íratott Makaóban és említést sem tesz
                     szibériai száműzetéséről. Egyéb keletet nem jelez, mint a gróf Khinába való
                     megérkezésének idejét s a Kamineiczkben kiadott patens keltét. Nem kell
                     említenem, hogy az értesítés nem egyezik meg az emlékiratok adataival és hogy a
                     gróf ezen időben már Szibériában, Ochoczk közelében, vagy éppen Ochoczkban
                     volt. Nem szándékozom ezzel de Bon úr igazságosságában kétkedni, de hogy ez
                     ellenmondásokkal a gróf viszontagságai közelebbi részleteit akarta-e
                     elleplezni, ki valószínűleg nagy előnyöket várt szerzett tapasztalataiból, vagy
                     hogy azok legnagyobbrészt abból a pontatlanságból erednek, mely a szóbeli
                     közléseket egyáltalában jellemzi, azt itt nem dönthetem el.«</p>
                  <p>Az idézett okmányban (és ez már a saját megjegyzésünk) Benyovszky
                     nyelvismeretéről is van szó; nem tud portugálúl és spanyolúl; ezzel azonban
                     semmikép sem ellenkezik azon, az Emlékiratokban nem egy helyütt említett tény,
                     hogy a portugál és spanyol beszédet, úgy a hogy, megértette, mert kik a
                     franczia és latin nyelvet jól beszélik, ama két nyelvet is könnyen megértik e
                     nyelvek közeli rokonságánál fogva.</p>
                  
                <!-- milestone type="subChapter" n="II"/ -->
                  <p>»Értesítés egy kis 80 tonnás hajónak Makaóba érkeztéről az utolsó szeptember
                     23-án, báró Benyovszky Móricz Ágost Aladár magyar ezredes vezénylete alatt,
                     kinek hajóján 62 magyar katona és 5 nő volt, a kik egyenes bevallásuk szerint
                     mind Szibériából szöktek meg. Az ezredes saját szavai után (írom ezeket) én,
                     Nathaniel Barlow, a ki megérkezésük idejében Makaóban tartózkodtam.</p>
                  <p>»Egy látogatás alkalmával, melyet a fentnevezett bárónál tettem megérkezése
                     után, arra a szívességre kértem fel, hogy beszélné el élményeit, miközben
                     kijelentém, hogy meg vagyok győződve, hogy honától oly távoli vidékekre dobva,
                     csakugyan rendkívüli kalandjai lehettek. Kérésemet udvarias szívességgel
                     teljesíté és franczia nyelven a következő részleteket közölte vélem:</p>
                  <p>»Elmondá, hogy legelőször a magyar udvar küldé ki őt titokban ötszáz katonából
                     álló sereg élén a lengyelországi katholikus szövetségesek segítségére, a kik ez
                     időben az oroszok által támogatott protestáns honfitársaikkal hadakoztak.
                     Kevéssel Lengyelországba való érkezése után egyesűlt a szövetségesek egyik
                     csapatával s együtt keltek síkra az oroszok ellen, de ezek túlnyomó számban
                     lévén, szétverték seregét; csaknem minden emberét elfogták s lehető
                     leggyorsabban valamennyit különböző szibériai várakba szállították
                     száműzetésbe, fogságba. Rendeltetési helyükre érkezve, mindannyit szoros őrizet
                     alá vették, s oly kegyetlenűl bántak velük, hogy elhatározták a szökést, még ha
                     életükbe kerűl is. Szerencsére jó alkalom kínálkozott, miután az őrizetet igen
                     kis számra redukálták; azt tehát megtámadhatták, fegyvereiket elszedhették,
                     aztán valamennyien Kamcsatkába szöktek, hol a Chevega-kikötőben a bárónak egy
                     barátja volt, kire bátran számíthatott, hogy őt a fenyegető veszedelmekből
                     kisegíti. Miután több napon keresztűl hegyeken és csaknem áthatolhatlan erdőkön
                     verte át magát, - mialatt víz és élelem hiánya miatt minden lehető szenvedést
                     elviselt, - szerencsésen megérkezett a nevezett kikötőhöz, a hol legnagyobb
                     örömére barátjára lelt, kinek segélyével hajót szerzett, mely, alighogy az
                     ezredest és kiséretét felvette, rövid idő múlva elvitorlázott. A báró azelőtt
                     máltai tengerészeti szolgálatban is állott, s igy jutott tengerészeti
                     ismereteihez, melyek segélyével most a part mentén Khinába szándékozott
                     vitorlázni; de a szél elsodrá a parttól, s nem is remélhette, hogy újra eléri
                     azt, ezért északkeletnek fordúlt, ama reményben, hogy néhány szigetet fedez
                     fel, melyek, mint hallotta, e részben fekszenek. Sok napi vitorlázás és hosszas
                     viszontagságok után a szigetek egyikére érkezett meg szerencsésen, mely
                     szerinte Amerikához feküdt közel, a hol némileg felüdűltek; rövid idő multán
                     azonban ismét elindúltak, hogy Acapulcába jussanak; azonban kedvező szél
                     hiányában a Filippini szigetekre igyekeztek, míg végre újabb küzdelmek után a
                     Mariani-szigetekre jutottak, a honnan Manillába iparkodtak, de a szél ismét
                     ellenök fordúlt, és így elhatározták, hogy Khinába eveznek, a hová végre négy
                     havi útazás után szerencsésen megérkeztek, s Makaó kikötőjében horgonyt
                     vetettek. A báró északon a 63-ik fokig jutott, vele volt Lord Anson útazásának
                     orosz fordítása, mely, mint mondá, rendkívül sokat használt neki, s nagyrészt
                     útmutatója volt. Szobájában különféle mathematikai eszközök hevertek,
                     nevezetesen szögmérő, mércze. Kérésemre, bár hosszas vonakodás után,
                     megmutatott néhányat rajzai közűl, de mihelyt megtudta, hogy köztünk egy
                     hajóskapitány is van, azonnal összegöngyölte és nem juthattunk a rendkívüli út
                     biztosabb adatainak birtokába.</p>
                  <p>»A hajó 50 láb hosszú, 16 láb széles és egészen fehér fenyőből van építve.« (Az
                     eredeti angolúl van írva.)</p>
                  <p>Nicholson megjegyzése ez okmányra a következő:</p>
                  <p>»Ez iratból úgy látszik, mintha a gróf, a ki élményeinek legnagyobb részét, a
                     mennyire csak lehetett, el akarta titkolni, szükségesnek látta volna egész sor
                     kaland elbeszélését. A Gentleman’s Magazinban lenyomatott levél pontosan
                     megegyezik Barlow úr ez értesítésével, s így nem akarom hát észrevételeimet,
                     melyeket ama nyomtatványra már megtettem, ismételni. A lakában levő
                     mathematikai eszközöket nem írták még le oly részletesen, hogy ezen leírás az
                     előszóban felsorolt kétségeket szétoszlassa, vagy az állításokat megerősítse.
                     De mégis úgy tetszik nekem, hogy a mércze nem volna mathematikai eszközei közt,
                     ha egy Hadley-féle quadransa lett volna. Barlow úr szerint a hajó 80 tonnás
                     volt, Benyovszky (az Emlékiratokban) 240-re becsüli, különben mindkettő csak
                     gyanítás lehet; de ezen okmány mérési adataiból és a mélységi adatokból,
                     melyeket a gróf az Emlékiratok első kötetének 259. lapján közöl, úgy látszik,
                     hogy a gróf számításai megközelítették a valót, bár ennél valamivel kisebbek
                     voltak.«</p>
                  <p>A mi ez okmányokban a személyek számára vonatkozik, az meglehetősen megegyezik
                     az Emlékiratok adataival. Mikor Kamcsatkából elindúltak, kilenczvenheten
                     voltak, útközben született Zakariás; 23-án haltak meg Makaóban, hárman
                     Formozában, hármat az Aleutákon hagytak, s így csakugyan 67-en érkeztek
                     Makaóba. Hogy a 62 férfi közt ő volt az egyetlen magyar katona, említeni is
                     alig kell; a többi adatokra pedig általában megjegyezhetjük, hogy valószínűleg
                     nemis a gróftól, hanem kiséretétől eredtek.</p>
                  
               
               <milestone unit="unspecified"/>
                  <!-- milestone type="subChapter" n="III"/ -->
                  <p><label>III. (Másolat.) BÁRÓ BENYOVSZKY ELBESZÉLÉSE KAMCSATKÁTÓL MAKÓIG TETT
                     ÚTJÁRÓL.</label></p>
                  <p>»Devenu en prison,
                  </p>
                  <p>1769. Anné.</p>
                  <p> Amenez en exile avec Mess. Princés,</p>
                  <p>P. Koltik, Eveque de Cracovia,</p>
                  <p> P. Kanguszko,</p>
                  <p> P. Rzsevnizky,</p>
                  <p> P. Pacz,</p>
                  <p> P. Eveque de Kiove.</p>
                  <p>A Kamschatka, sous 63 degrée de la Latitude du Nord, 175 Long. 1771 L’Anné.</p>
                  <p>Dans le mois May, sortis sur le galliotte St. Piere, passer pisqué a 238 degree
                     de la Longitude, a 57 Latitude, d’ou, naviger a passer l’Isle Mariain par la
                     grande tempete, et fort vents devenu a Japan, ou, ton de l’Androis, du Port
                     Namqu, mil pieds a la Texe, de la venu a l’Isle, Touza et Bonzo, de la, jusque
                     a Nangeasaki, d’ou aprez avoir peu de Noires sortis et passer par les Iles
                     Amuy, jusque a Formosa, et l’Isle Baschet, enfin, prit le cours droitement, a
                     Makao, où je suis arrive dans le mois Septembre 1771 l’Ann.</p>
                  <p>Sortis avec 85 hommes, </p>
                  <p> Arrivé avec 62 do.</p>
                  <p>Signe par </p>
                  <p>Baron Maurice, Aout d’Aladar</p>
                  <p> de Benyovszky, Colonelle de sa</p>
                  <p> Maj. Imp. Generale Regemtar</p>
                  <p> des les Confederes.« </p>
                  <p> Ez okmányt nem fordíthatjuk le, minthogy tartalma nemcsak zavaros, de
                     érthetetlen. A fődolog benne az, hogy a gróf röviden leírja útját, melynek
                     főpontjai ezek: Mariani-szigetek, Japán, Namku, Tuza, Nangazaki, Amui Formosa,
                     Baset, Makaó. A nélkül, hogy a részletek tárgyalásába bocsátkoznánk,
                     elegendőnek találjuk mellékelni Nicholson megjegyzését ez okmányra a
                     következőkben:</p>
                  <p>»Kétségtelenűl ez az eredeti, melyből a Gentleman’s Magazin második irata
                     fordíttatott. A grófnak nem volt szándoka, hogy a kantoni kérdezősködőknek való
                     útbaigazítást adjon, hanem inkább tévútra akarta őket vezetni, s ezért
                     fölöslegesnek is tartottam e hiányos másolat javítását vagy fordítását
                     adni.«</p>
                  <p>»Minthogy e másolat eredetije igen rossz tintával, rossz papíron, helyenkint
                     német betűkkel van írva, csak hiányosan közölhető.«</p>
                  
               
               <milestone unit="unspecified"/>
                  <!-- milestone type="subChapter" n="IV"/ -->
                  <p>»Kivonat az indiai társaság kantoni főügynökének 1771 november 20-án kelt
                     leveléből, mely a »British King« hajón érkezett meg.</p>
                  <p>»Szeptember 23-án a magyar báró Benyovszky Móricz Ágost Aladár vezetése alatt
                     egy kis hajó érkezett Makaóba, mely nagy feltűnést keltett. Itt létük
                     alkalmával nem kaptak engedélyt a Kantonba való útazásra, s azért nem is
                     vagyunk abban a kedvező helyzetben, hogy vele találkozva, bővebb értesűléseket
                     nyerhetnénk. Annyi áll, hogy Kamcsatkából jött, de hogy mily eszközökkel és
                     mitől indíttatva, csak abból tudhatjuk meg, a mit ő jónak lát velünk közölni,
                     mert a vele levők közűl csak ő szól élményeikről, noha igen tartózkodóan.
                     Fölötte szeretnők, ha módunkban lenne önöknek ez esetről bővebb értesítésekkel
                     szolgálhatni, de csak annyit közölhetünk, a mennyit másoktól megtudtunk és
                     ezenkívül még egy általa aláírt tudósításból. Ő franczia védnökségért
                     folyamodott; a maga és néhány tisztje számára útleveleket eszközölt ki a
                     kantoni útra; de minthogy a Puan Khekuától kiállított útlevelekben franczia
                     kereskedőknek vannak feltűntetve, a Hoppo tisztje Makaóban pedig meggyőződött
                     ennek valótlanságáról, az útleveleket visszaküldte Kantonba, és nem engedte meg
                     a továbbútazást. A mandarinok azt hiszik, hogy ők oroszok; s Puan Khekua félve
                     ez ügybe bonyolódni, nem avatkozott többé bele; így ők hihetőleg Makaóban
                     maradnak, míg a franczia hajók elindúlnak Khinából és így juthatnak majd
                     Európába.«</p>
                  
               
               <milestone unit="unspecified"/>
                  <!-- milestone type="subChapter" n="V"/ -->
                  <p>»Kivonat egy 1771-ben Khinában Kantonban kelt s Pigou úrnak írott levélből.</p>
                  <p>»Szeptember 23-án érkezett Makaóba egy magyar báró vezetése alatt álló kis
                     hajó. A báró szerint a magyar udvar őt titkon megbízta, hogy a parancsnoksága
                     alatt 5000 főből álló csapattal segítségére indúljon a katholikus lengyel
                     szövetségeseknek, a kik ekkor az oroszok által segített protestáns
                     honfitársaikkal hadi lábon állottak. Lengyelhonba érkezve és egyesűlve a
                     szövetségesekkel, összeütközött az oroszokkal, de ezek szétverték seregét s őt
                     magát Szibéria különböző állomásaira száműzték, a hol oly kegyetlenűl bántak
                     vele és társaival, hogy elhatározták együtt megszökni, a mi nekik szerencsésen
                     sikerűlt is, minthogy az őrség igen csekély volt. Egy kamcsatkai kikötőbe
                     menekűltek, hol kis hajót szereztek, s észak felé vitorlázva, partra bukkantak,
                     mely szerintük az északamerikai szárazföld része volt. Miután észrevették, hogy
                     rossz irányt követnek, megváltoztatták azt, s öt heti vitorlázás után Japánba
                     érkeztek, hol a bennszülöttekkel többször összetűztek. Azután a Mariani
                     szigetek mellett egyenesen Makaóba hajóztak, minthogy élelmi szerük nagyon
                     fogyatékán volt.«</p>
                  <p>»E két utóbbi okmány, Nicholson szerint, nem kíván semmi magyarázatot.«
                     Megjegyezzük még, hogy ez okmányokat Nicholson Sir Joseph Bankstól szerezte. E
                     helyen említjük fel még azt is, hogy Benyovszky arczképe, mely az Emlékiratok
                     borítékán látható, egy miniatur-festmény után készűlt, mely a gróf
                     levelezéseivel s egyéb az utolsó expediczióra vonatkozó adatokkal együtt
                     Nicholson kezei közé jutott, ama barátság révén, mely közte és Magellán úr közt
                     fennállt, s mely Magellánt arra indítá, minthogy az időben betegen feküdt, hogy
                     Nicholsont bízza meg ügyei vezetésével.</p>
                  <p>Ezek azon okmányok, melyek a múlt század utolsó évtizedében a Benyovszky
                     vállalatáról nyilvánosságra jutottak, s melyek azt a tényt, hogy 1771
                     szeptember 20. és 23-ika közt Makaóba érkezett, eléggé hitelesen
                     bebizonyítják.</p>
                  
               
            </div>
            <div type="chapter">
               <head>NEGYVENKILENCZEDIK FEJEZET. STEFÁNOW ÚTLEÍRÁSA.</head>
               <p>Benyovszky útazásának Kamcsatkától Makaóig, még egy, eddigelé csak igen kevéssé
                  ismert, s a magyar irodalomban pedig teljesen ismeretlen bizonyítéka van, és ez
                  Stefánow útleírása. Az Emlékiratokban olvashatjuk, hogy ez ember alattomos
                  képmutató jellemével mennyi keserűséget okozott Benyovszkynak, folyton
                  egyenetlenséget szítva a hajósnép között s méltán csodálhatjuk Benyovszky
                  kimeríthetlen türelmét véle szemben, melynek ő maga is néhányszor csaknem
                  áldozatúl esett. Tevékeny, de méltatlan szerep az, mi Stefánownak ez útban jutott,
                  s különös véletlen az, hogy éppen ez ember az, kit Benyovszky mellett legerősebb
                  bizonyítékúl lehet felhoznunk.</p>
               <p>Stefánow izgatásai Makaóban érték el a legnagyobb fokot; el akarta rabolni
                  Benyovszky naplóját, de ez ideje korán megakadályoztatott. Ezért Stefánow egy
                  időre börtönbe jutott, de aztán kiszabadúlt. Hiába fáradozott azonban hosszú ideig
                  azon, hogy Liszabonba küldjék, hol ártatlanságát igazolni akarta; minden
                  reményében csalódnia kellett, végre mégis kierőszakolt a makaói helytartótól egy
                  erkölcsi bizonyítványt jó magaviseletéről, mely számára lehetővé tette azon
                  engedély megszerzését, hogy Batáviába mehessen. Batáviába megérkezvén, megírta
                  naplóját útjáról, melyet a magyar gróf kiséretében tett, orosz nyelven. E napló a
                  hollandi születésű Metzlaer kezeibe kerűlt, ki akkor pap volt Batáviában, később
                  pedig Hollandiába költözött; ez lefordítá az egészet hollandi nyelvre s egy
                  amsterdami heti folyóiratban közölt belőle kivonatot. E kivonat annak idejében
                  általános feltűnést keltett, s a »Journal encyclopedique« 1789 novemberi számában
                  franczia fordításban át is vette a czikket egész terjedelmében. E franczia szöveg
                  aztán lefordíttatott német nyelvre is, mellékletűl Benyovszky útazásainak
                  Ebeling-féle német kiadásához. E három helyen kívül sem a későbbi, sem az új
                  irodalomban Stefánow útleírása még csak nemis tárgyaltatott, s a mellőzés
                  kétségkívül méltányosabb, mint Benyovszky terjedelmes művével szemben. Nekünk
                  nemcsak érdekes feladatunk, de kötelességünk is Stefánow útleírásával
                  foglalkoznunk s adatait összehasonlítanunk Benyovszkyéval. Az útleírás magyar
                  fordítását a hollandi szöveg után adjuk, melynek hiteles másolatát e czélból
                  megszereztük:</p>
               <p>»Hippolitus Stefánow, a saját elbeszélése szerint, orosz nemes volt, és
                  tekintélyes földbirtokos. Már kora ifjúságának éveiben császári szolgálatban
                  állott s az Izmailovról nevezett testőrezredbe volt beosztva. 1762-ik évben,
                  miután III. Péter czárt trónjától megfosztották, az erre következő
                  kormányváltozások folytán az udvartól meg kellett válnia, daczára annak, hogy a
                  hadseregben ekkor már a főhadnagyi rangot érte el.</p>
               <p>»Kezdetben az a terve volt, hogy élete hátralevő részét békében fogja eltölteni
                  birtokain; de csakhamar belátta, hogy e tervével felhagyni kénytelen. Ép akkor
                  dolgozták ki Oroszország új törvénykönyvét, mely czélból minden városi
                  helytartóság két követet volt köteles küldeni Szt.-Pétervárra a császárné
                  parancsára. Stefánowot is megválasztották képviselőnek Moszkvában, és ő nemsokára
                  elútazott a fővárosba. A képviselők gyülésezése már két hónapon át tartott, mikor
                  Stefánow legelőkelőbb tagtársainak egyikével gyanús üzelmeket kezdett, melyek
                  eredménye az lőn, hogy elfogták és Kamcsatkába száműzték.</p>
               <p>»Tíz hónapig tartó rendkívüli fáradalmas útazás után végre 1770 október havában
                  megérkezett Borgerezkoiba, Kamcsatka egy csekély jelentőségű helyére, a hol nyolcz
                  hónapig a legnagyobb nyomorban sínlődött, míg szomorú élete sorsosaival arra a
                  merész vállalatra határozta el, hogy egy kis hajón a khinai partok felé szökik,
                  mely a barserevszki tengerszorossal szemben fekszik, hogy onnan aztán Európába
                  juthasson. E czélból szükséges volt, hogy az első legjobb alkalmat megragadják, s
                  a legnagyobb csendben hatalmukba kerítsék a kis kétárboczos járművet, melyet itt a
                  tengeri vidra fogására használnak. Innen aztán a spanyol Guam szigetre akartak
                  vitorlázni.</p>
               <p>»Bolsereczk parancsnoka a tavasz kezdete felé a foglyokkal szokatlan
                  kegyetlenséggel bánt. Stefánow tehát mindezeket összehívta egy alkalommal és
                  eléjük terjesztette tervét. Összesen harminczketten voltak; ez ép elegendő számnak
                  látszott arra, hogy a falu mindazon lakóit, kik veszedelmesek lehettek volna,
                  lefegyverezzék. Vállalatuk kivitele annál is kevesebb akadályba ütközött, mert a
                  helységnek nem volt erődítménye és védelmére csak két ágyú és hat katona volt
                  kirendelve. E tervet végre április 18-án keresztűlvitték. Az összeesküdtek először
                  a császári pénztárt kerítették hatalmukba, majd az élelmi szerek összes készletét,
                  lefegyverezték az őrséget, aztán szárazföldi úton vonúltak Csekavkáig, mintegy
                  negyven versztnyire Bolsereczktől, hova május elsején érkeztek meg. Itt hajójukat,
                  mely már akkor a part előtt horgonyzott, a jég közűl kellett kiszabadítaniok,
                  mert, ámbár Kamcsatka partjai már korábban, és pedig április elején is
                  jégmentesek, még sem volt ily állapotban a hajó horgonyzó helye, mivel a magas
                  hegyek a nap sugarait júniusig felfogják s erejét gyengítik. Tizenegy nap alatt
                  azonban mindennel elkészültek s a hajót, melyet Szt.-Péternek neveztek, mindazzal,
                  mi egy hosszabb útra szükséges, felszerelték. Ezután választottak egy
                  parancsnokot, s május 12-én üdvlövések közt szálltak a nyílt tengerre. A társaság
                  az induláskor harminczkét száműzöttből, egy kereskedőből, egy irodatisztből, egy
                  titkárból, kilencz matrózból, egy kalaúzból, hét kamcsatkai bennszülöttből, egy
                  kuriliből, nyolcz rabszolgából, két orosz fiúból, négy férjezett nőből és Csurin
                  kalaúz két leányából, összesen tehát hetven személyből állott.</p>
               <p>»A hajó kezdetben erős széllel északkelet felé haladt, azután újabb szélrohamok és
                  viharos időjárás miatt északnak, majd végűl keletnek folytatták útjukat. Két nap
                  múlva a Kurili szigetek egyikét pillanták meg, melyet jobb kéz felől hagytak el.
                  Harmadik napon heves vihar tört ki, mit sűrű köd kisért, s azzal a nagy
                  veszedelemmel fenyegette őket, hogy hajótörést szenvednek; ezért tehát horgonyt
                  vetettek, aztán egy fókabőrből készűlt kis csolnakot szereltek fel, hogy néhány
                  embert a partra küldhessenek, a kik kikémleljék a vidéket s egy kikötő-helyet
                  keressenek a hajó számára. Csak egy kis öblöt találtak, melynek bejárata csak
                  három öl mély volt, oda eveztek be s ott vetettek horgonyt. E helyen maradtak
                  május 18-tól június 12-ig, mely idő alatt a hajót a továbbútazásra alkalmassá
                  tették, kétszersűltet és kenyeret sütöttek, azután pedig útjukat állandó keleti
                  széllel? DDK felé folytatták. A tenger felváltva majd nyugodt volt, majd háborgott
                  s az áramlatok az útazás alatt kedveztek. Mikor számításaik szerint a Tolvaj- vagy
                  Mariani-szigetek közt voltak, a táplálék fogyni kezdett és már csak kevés lisztjük
                  s poshadt, bűzös vizük volt. A hajósnép hangulata ez időtől kezdve nyugtalan és
                  elégületlen volt.</p>
               <p>»A hajónak tehát más irányt kellett vennie, hogy Khina és Japán földjét
                  elérhessék. Kezdetben két napon át szokatlanúl kedvező szél vitte őket ezen partok
                  felé, de ezután hirtelen borzasztó vihar támadt délkeletről. Este felé minden
                  vitorlát bevontak, egyedűl az előárbocz vitorláját hagyták fenn, melyet azonban a
                  szél egy óra alatt összetépett. Nem volt mit tenni, át kellett magukat engedni a
                  hullámok járásának és a viharok tombolásának. Az egész égboltot fekete felhők
                  boríták, mint a folyam zúdúlt nyakukba az eső, a felhőkig tornyosúlt hullám
                  hullámra emelkedett s a vihar pillanatról pillanatra ádázabban dúlt; a hajó léket
                  kapott, a rakomány egy részét a tengerbe kellett vetni, míg a harmadik napon a
                  szélvihar egy lobogót tépett le, melyet a matrózok a közeli végenyészet csalhatlan
                  jelének tekintettek; de a gondviselés még egyszer megmentette őket az irtózatos
                  sorstól.</p>
               <p>»Negyedik napon a tenger ismét lecsendesűlt, a vihar után szélcsend állott be s a
                  következő nap reggelén, mikor az ég már kiderűlt, meghatározhatták, hogy az északi
                  szélesség 33-ik foka alatt vannak. Minthogy azt hitték, hogy Nangazakitól
                  nincsenek távol, felhúzták a zöld lobogót, mert jónak találták, hogy magukat
                  hollandoknak adják ki és még ugyanazon este negyven öl mély vízben, a part
                  közelében, hol több helyütt tüzet láttak fellobogni, horgonyt vetettek.</p>
               <p>»A következő reggelen a nap felkelte előtt Stefánow, Wymbla őrnagy és még nyolcz
                  férfi kiséretében egy csolnakra ültek, hogy a parthoz evezzenek és friss vizet
                  keressenek. Lehetetlen volt kikötniök a nélkül, hogy a bennszülöttek őrtüzeik
                  fényénél észre ne vették volna őket. A japánok tömegesen elősereglettek és
                  körülvették őt. Minthogy Stefánow társaival együtt hollandoknak adták ki magukat,
                  a bennszülöttek megértették velük jelek által, hogy hajózzanak még tovább észak
                  felé? a part mentén; csakhamar bizalmasak lettek egymáshoz s a japánok már az
                  idegenek fegyvereit és ruháit kezdték átvizsgálni, s ők maguk is ingeket,
                  szalagokat és selyem-kelméket s más hasonló dolgokat adtak ezeknek ajándékba.
                  Minthogy azonban a csődület már igen nagy lett, Stefánow jónak látta, visszatérni
                  a hajó fedélzetére, hat emberét mégis a parton hagyva. Ezek a bennszülöttektől
                  rizsből és vízből bőséges készletet kaptak, melyet aztán a hajóra szállítottak,
                  mire ismét felszedték a horgonyokat, és észak felé követték különböző szigetek
                  partjait, hogy egy kényelmes kikötőhelyre találjanak. Este felé egy sereg kisebb
                  csolnakot láttak, melyek emberei nekik egy jó kikötőt mutattak. Minthogy pedig
                  július tizedikén teljes szélcsend állott be, a hajót be kellett vontatni a
                  kikötőbe, miben a japánok is segítették őket. Itt újból ellátták magukat vízzel és
                  élelmi szerekkel. Ugyanakkor négy japáni csolnak maradt a hajó mellett felügyelni,
                  a melyekre azonban a hajó fedélzetéről is nagyon vigyáztak.</p>
               <p>Július tizenegyedikén a hajó parancsnoka Stefánow társaival elhagyta a hajót, hogy
                  a szárazföldre menjenek. Különböző csolnakokkal találkoztak, melyekben japánok
                  ültek, kik jelek által eléggé világosan értésükre adták, hogy tervüktől álljanak
                  el, különben annak teljesítése fejükbe kerűlhet. Az oroszok tehát visszatértek
                  hajójukra, s előkészítették vizes hordóikat. A tizenkettedik napon a japánok
                  hoztak kevés vizet, mely alig volt egy napra elegendő, de megigérték, hogy többet
                  is fognak hozni. Erre az oroszok vizes hordóikat néhány fegyveres ember fedezete
                  alatt haladéktalanúl a partra küldték, mire a bennszülöttek eléjük siettek s vagy
                  két napra elegendő esővizet hoztak. A hajó népe ezzel megelégedett, újra felvonta
                  vitorláit és DDK felé folytatta útját.</p>
               <p>»Heted napra egy ismeretlen földet fedeztek fel, s a mint a parthoz közeledtek,
                  öbölre akadtak, a hol augusztus elsejéig horgonyoztak. Ez az Uzmaszki sziget volt
                  az északi szélesség 28-ik foka alatt. Itt vizet és kétszersűltet vettek hajójukra,
                  s miután ismét útra keltek, a tizedik nap estéjén az é. sz. 29-ik foka alatt újra
                  földet fedeztek fel. Szerintünk a Termora szigetet érték el, de ekkor ismét teljes
                  szélcsend állott be, s csak három nappal később közeledhettek a szárazföldhöz
                  annyira, hogy végre negyven öl mély vízben horgonyt vethettek. Egy csolnakot
                  küldtek a partra néhány emberrel, de minthogy ezek azt az értesítést hozták
                  vissza, hogy a bennszülöttek rájuk lövöldöztek, elhatározták, hogy tovább
                  vitorláznak. A sziget partjait megkerülték, s a partok hosszában haladtak dél
                  felé. Az igen heves szél és az erős áramlatok egy sziget előfoka felé vetették a
                  hajót, s már ennek egész közelébe jutottak, mikor néhány bennszülött kis csolnakon
                  eléjük jött s nekik egy kikötőt mutatott, a hová a hajó bevitorlázott, horgonyt
                  vetett, hogy vízzel lássa el magát. Következő reggel, minthogy még több vizet
                  akartak felvenni, az e czélra kiküldött embereket, kik egy patakban fürödtek, a
                  bennszülöttek megtámadták és megölték. Erre Stefánow harminczhárom emberével
                  azonnal partra szállt, hogy társainak halálát megbosszúlja. Velük szemben állt
                  vagy három-négyezer, a maga módja szerint felfegyverzett bennszülött; de az
                  oroszok, kik három csapatra oszlottak, rettenthetlen bátorsággal támadtak az
                  ellenségre, igen sok harczost megöltek, a többieket szétkergették, a falvakig
                  üldözték, a hol mintegy ezer kunyhót felgyújtottak. E kiválóan szerencsés győzelem
                  után ismét a hajóra mentek, s augusztus 20-án folytatták útjukat. Manillát akarták
                  elérni, de ellenkező szelek észak felé sodorták őket. Következő napon azonban a
                  szelek teljes erejével kelet felé vitorláztak s hat napi út után megpillantották a
                  szárazföldet. Ezután a part hosszában hajókáztak; az első khinai hely, melyet
                  elértek, Csinsina volt. Itt öt napig pihentek, vízzel látták el magukat és egy
                  parti kalaúzt fogadtak fel, aztán tovább vitorláztak. Szeptember 22-én
                  szerencsésen Makaóba érkeztek, a nélkül, hogy a hajó társaságából a fentemlített
                  három szerencsétlenen kívül más elveszett volna. Makaóban a hajót 3960 hollandi
                  forintért adták el.«</p>
               <p>Eddig tart Metzlaer kivonata, s azt hisszük, e szöveghez nem kell sok magyarázat.
                  Tudjuk, Stefánow mily ellensége volt Benyovszkynak, mennyire gyűlölte a grófot, s
                  így könnyen megérthetjük, hogy az egész útleírásban sehol sem említi őt. Metzlaer
                  egy jegyzete még ezeket mondja: »Stefánownak az úton sok baja volt egy
                  útitársával, ki magát magyar bárónak adta ki, s a ki Makaóban Stefánowot be is
                  csukatta;« e jegyzetből tudhatjuk azt, hogy az eredeti kézirat mégis felemlíti a
                  bárót, bár azt meg nem nevezi. Hogy Stefánow az egész útazást úgy tűnteti fel,
                  mintha annak főembere ő lenne, szintén könnyen érthető Stefánow végtelen
                  hiúságánál s azon előnyöknél fogva, melyekre ez útleírásával számított. A mi pedig
                  adatait illeti általánosságban megjegyezhetjük, hogy Stefánow ez útat
                  emlékezetből, s valószínűleg jóval későbben az út megtétele után írta le, naplója
                  nem volt s így az adatok pontatlansága ennek tulajdonítandó. Másrészt, minthogy ez
                  útleírás bizonyos számítással készűlt, természetes, hogy Stefánow, a mire már nem
                  emlékezett tisztán, a saját képzeletével egészíté ki.</p>
               <p>Az egyes részletekre áttérve, azonnal észrevehetjük, hogy a Borgerezkoi írási
                  hiba, mely helyett Bolsereczket kell olvasnunk; ez volt Stefánownál is a kiinduló
                  pont. »Barserevszky« nevű tengerszoros egyáltalában nincs, valószínű azonban, hogy
                  Stefánow azt a szorost értette, mely a mandsu földet a Szahalin szigettől
                  választja el, vagy pedig azt, mely Kamcsatka és az első Kurili sziget közt van. A
                  tervbe vett Gaum-sziget a Mariani csoportba tartozik, de ezt Benyovszkyék nem
                  látták.</p>
               <p>A bolsai lázadásra vonatkozó adatok Benyovszky és Stefánow útleírásában eltérők; a
                  gróf szerint a hajó szolgálattevő személyzete 70, Stefánow szerint 33 emberből
                  állott; a gróf t. i. valamennyit szabadnak tekintette, míg Stefánow csak a
                  felszabadúlt szövetségeseket vette számba. Az erődben a gróf szerint 12 katona és
                  21 ágyú volt, a hetmannak pedig 7-800 ember állott rendelkezésére, a kiket csak
                  heves és komoly támadás után tudtak legyőzni; Stefánow szerint külön erőd nem
                  volt, csak hét katona és három ágyú védte a várost. Kétségtelen, hogy ha a gróf
                  adatai kissé túlzóak, a Stefánowéi hihetetlen csekélyek. Az összeesküvés napja
                  Stefánow szerint április 18. az orosz naptár szerint, vagyis április 29 a mienk
                  szerint, Benyovszky közlései után az összeesküvés április 26-án történt.</p>
               <p>Az indulás napja, május 12-ke, mindkét napló szerint megegyezik. A hajón Stefánow
                  szerint összesen 70, Benyovszky szerint 96 személy volt; hogy e tekintetben az
                  utóbbi adata hiteles, ki a személyek neveit is köteles volt felírni naplójába, az
                  természetes; a különbség sem igen nagy. Az út fővonala megegyezik az
                  Emlékiratokéval, a szélességi meghatározások természetesen csak hozzávetőlegesek,
                  legfeljebb valami régi térkép lehetett Stefánow előtt, melyről azt leolvasta. Az
                  út irányában a keletet a nyugattal állandóan összetéveszti, hiszen ha Formozától
                  (vagy mint ő írja Termorától) kelet felé megy, nem Khinába, hanem Amerikába
                  érkezik.</p>
               <p>Benyovszky hajója Nangazakit nem érintette; az erre vonatkozó hollandi
                  évkönyvekből Stefánow ez állításának hazug voltát egész pontosan meg lehet
                  állapítani; neki azonban, hogy útleírása annál hitelesebbnek lássék, szüksége volt
                  egyes ismertebb pontokat útjába fel vennie. Wymbla őrnagyban nem nehéz Benyovszky
                  hű kisérőjét Wynbláthot felismerni.</p>
               <p>A Stefánow orosz végződésű Uzmaskija kétségtelenűl a Benyovszky Uzmay-Ligonja. A
                  Ligon név a szigetnek különben sem tulajdonneve, mint az e szigeten kötött
                  szerződés aláírásából egészen jól kiviláglik. A Termora nem más mint Formoza
                  szigete, mely azonban az északi szélességnek nem 29-ik, hanem 26 és 22-ik fokai
                  alatt fekszik.</p>
               <p>A Stefánow által említett khinai kikötő Csinsina a Benyovszky Tanaszoája. Ily nevű
                  kikötő Khinában nincs, hanem mindkettő valószínűleg Suen-Cseu vagy a francziák
                  szerint Cseu-cseu, mely Fo-kien kerületben, Formozával szemben fekszik.</p>
               <p>Ezek után még csak néhány szót akarunk mondani Stefánow további életéről.
                  Metzlaertől tudjuk azt. Bizonyára méltán megérdemlett sors érte utól: meghalt
                  Bataviában, 1778. július havában, - a legnagyobb inségben.</p>
               
            </div>
            <div type="chapter">
               <head>ÖTVENEDIK FEJEZET. VISSZA EURÓPÁBA!</head>
               <p>Nagy esemény volt a Benyovszky társaságára nézve, midőn szeptember 22-én végre
                  Makaóba érkeztek; mert abban az időben azon az egész óriási darab földön,
                  Kamcsatkától Khináig, ez volt az egyetlen európai kikötő, mely a »művelt«
                  nyugattal a tengeren át közvetlen összeköttetésben volt, s így Makaó, mint a
                  kelet-ázsiai gyarmatok egész területén a legészakibb állomás, bizonyára reájuk
                  nézve is a legfontosabb volt.</p>
               <p>Makaót a portugálok máig is birtokuknak tekintik,
                  ámbár tényleg nem az, mivel a gyarmat kormányzója 500 télt fizet a khinai
                  kormánynak évenkint. Az európaiak 1516-ban jelentek meg először Khina partjain;
                  Perestrello Rafael egy dsunkán érkezett Kantonba Malakkából. A khinai hatóságok
                  előzékenyen fogadták őt, valamint Fernao Peres de Andrade követet is, kit a
                  következő évben XI. Emánuel portugál király küldött Khinába; a hevesvérű
                  portugálok rakonczátlankodása azonban csakhamar elrontotta a jóbarátságot; Peres
                  fogságba kerűlt s valószínűleg kivégeztetett. Midőn 1553-ban ismét portugál hajók
                  érkeztek Khinának partjaira, csupán a szigeteken volt nekik megengedve a
                  horgonyzás; Makaón kívül még Ning-poban Kuang-tungon telepedtek meg ekkor az első
                  európaiak. 1557-ben aztán kaptak engedélyt a kantoni folyó torkolatában Makaó
                  alapítására. A név a »Ma-ngao« khinai névtől származik s ma is Ngao-monn a gyarmat
                  khinai neve.</p>
               <p>A portugálok azt állították, hogy jutalmúl kapták a helyet azon győzelmekért,
                  melyekben egy veszélyes kalóz-hajó hadat megsemmisítettek; a khinai följegyzések
                  szerint ellenben Makaó kietlen félszigetére nem a maguk jó szántukból mentek a
                  portugál kalandorok. Nem szolgál dicséretükre azon körülmény sem, hogy a félsziget
                  nyakán, hol alacsony homokos földszoros köti össze Makaó gránit szikláit a khinai
                  földdel, a kuang-tung-i hatóságok egy falat emeltek és annak kapuját őrséggel
                  látták el. 1582 óta évi adót fizettek a gyarmatosok a kormánynak. 1846-ig a
                  portugál vámház mellett a khinaiak is szedtek vámot és egy khinai hivatalnok volt
                  állandóan a városban, ki nemcsak saját honfiai fölött gyakorolta tekintélyét,
                  hanem az ő engedélyétől függött minden építkezés a városban. 1846-ban Hong-Kongnak
                  keletkezése után nyilváníttatott Makaó szabad kikötővé; midőn azonban a portugál
                  kormányzó a szerződés értelmében a khinai vámházat karhatalommal bezáratta, az
                  erélyes kormányzót a khinaiak orozva meggyilkolták. Ugyanakkor történt, hogy egy
                  brit alattvalót, ki elmulasztotta kalapját emelni, midőn a szent ostyát az utczán
                  végig hordozták, a portugálok börtönbe vetettek; egy angol hadihajó kapitánya
                  fegyveres kézzel szabadította ki, miközben fölösleges hősködéssel egy fegyvertelen
                  őrt is leöltek és többet megsebesítettek. Portugália fenhatósága pedig ma sincs
                  hivatalosan elismerve, habár a Liszabonból küldött kormányzók a khinai
                  hatóságoknak beszólását többé nem is engedik meg.</p>
               <p>Mióta Hong-Kong szabad kikötője felvirágzott, Makaó csendes várossá lett, mely
                  hanyatlása idejéből is dicstelen emléket hagyott fenn. 1848-tól kezdve az
                  emberkereskedés kapott lábra és csak a hetvenes években szűnt meg az angol és
                  khinai ágyúnaszádok fenyegetése alatt a rabszolgakereskedés központja és az
                  emberárú raktára lenni. Bizonytalan jellemű spanyol, portugál és amerikai egyének
                  nagy gőzösöket tartottak Makaó előtt készen, melyekre khinai üzérek szerezték a
                  szállítmányt Nyugat India ültetvényei és Peru számára.</p>
               <p>A század közepén zavaros idők voltak Kuang-Tung tengerpartján. A punti és hakka
                  csatározások foglyai, a kalózoktól elfogott szerencsétlenek és Makaó
                  játékbarlangjai népesítették meg Makaó nagy kuli-házait. A portugál kormány utóbb
                  szabályozta ugyan a kuli szállítást, a mennyiben minden kivándorlónak saját
                  elhatározását és a szerződés előmutatását kívánta, mielőtt hajóraszállításukat
                  megengedte; de ezt az intézkedést könnyű volt kijátszani. A kuli-szállítás a
                  legutóbbi évekig csakugyan nem volt egyéb rabszolga-kereskedésnél; a ki egyszer a
                  makaóbeli khinai emberkereskedők közé kerűlt, veszve volt. Leggyalázatosabb módon
                  hurczolták tömött hajóikon az európaiak foglyaikat Amerikába, kikkel erőszakos
                  szerződést kötöttek s ott útközben el nem halt emberek szerződését nyilvános
                  árverés alá bocsátották. A kuli nyolcz évig volt lekötve s ez alatt valóságos
                  rabszolga maradt. Az utolsó években a khinai kormány támogatva az angol
                  befolyástól, erélyes lépéseket tett a kulik sorsának javítására, de azért egészen
                  nincs megszűntetve a baj, mely a nyugat fiaira az új világban nagy erkölcsi
                  homályt vet.</p>
               <p>Makaó házait minden oldalról erősségek veszik körűl, melyek nagysága a csekély
                  fontosságú város terjedelmével nem áll arányban. Északra a várostól szép árnyas
                  útak vezetnek a halmokra, melyeken európai nyaralók is vannak; ezeket Hong-kong
                  azon lakói szokták kibérelni, kik nem távozhatnak hosszabb időre foglalkozásuktól.
                  Az új házasok rendesen itt töltik csendes magányban mézes heteiket; egy bolyongó
                  ösvényt, melyet bambusz és banán sűrűen beárnyaznak, a »szerelem ösvényé«-nek
                  neveznek a hong-kongiak, kik szórakozás kedveért nő kisérettel (nem mindig saját
                  törvényes nejüket választják útitársúl) vagy a nélkül látogatnak el Makaóba, s
                  egyszersmind azt is föltalálják itt, a mi Hong-kongban szigorúan tilos, t. i. a
                  hazárd-játékot.</p>
               <p>Mióta a kulikereskedés meg van szorítva, a portugál kormány legnagyobb jövedelme a
                  játékházak adójából áll. A belső kikötő északi oldalán, a khinai város főutczáján,
                  egymás mellett állnak a játékházak; a bejárat fölött függő színes lampionok
                  jelölik azokat. Az előcsarnokból szűk lépcső vezet az emeletre, melyben nagy kerek
                  asztal körűl foglalnak helyet a játszók; fölűl egy karzat van, melyről azok
                  tekintenek le az asztalra, kiknek ott nem jutott hely. Az asztalfőn a bankadók
                  ülnek; egyikük egy nagy porczellán csészével az előtte fekvő fényes »kes«
                  halmazból (cash a »czien« átlyukgatott khinai rézpénz angol neve) egy nagy csomót
                  az asztal közepére helyez és a csészével leborítja. Az asztal közepén négy szám
                  van két diagonális vonallal elválasztva, s a játszók ezekre teszik a betéteket; a
                  karzatról kosárban bocsátják le azt. Dollárok, ezüstdarabok és ékszerek kerűlnek a
                  bank asztalára, sőt megtörténik gyakran, hogy a khinai a saját vagy családja
                  szabadságát teszi koczkára, s ha veszít, aláírja a szerződést, mely őt rabszolgává
                  teszi. Ha a tételek megtörténtek, az egyik bankadó fölemeli a csészét, társa pedig
                  fölgyűrt ingújjal egy elefántcsont evő pálczikával lassan elszedegeti a
                  kes-halmazt. A mint utolsónak 1, 2, 3 vagy 4 marad, a szerint nyernek a számok. A
                  nyeremény a betétnek nyolczszorosa, melyből azonban még a bankár is levon bizonyos
                  részt. Néma csend van a játékasztal körűl, pedig némelyik a játszók közűl minden
                  keresményét veszti; de azért a szenvedély nem tör ki soha és nagyon ismernie kell
                  annak a khinai arczkifejezését, ki a játék eredményét róla le akarja olvasni. E
                  játszó házak természetesen csak khinaiak számára vannak berendezve; az európai, ki
                  meglátogatja őket, nagyon veszít a hongkongi társaság szemében, nem is szolgálhat
                  az európai tekintély emelésére, ha valaki a desperádok és félmeztelen kulikkal egy
                  széken keresi a szórakozást. Mindamellett gyakran megesik, hogy ugyanazok, a kik
                  Hong-kongban szolgáikat alig tekintik embereknek, Makaóban együtt játszanak a
                  khinai társadalom legalantibb egyéneivel.</p>
               <p>Makaónak főnevezetességét Camoens emlékei képezik. A város északi részén egy
                  magánháznak parkjában, melyet a khinaiak gerliczefészeknek neveznek, kimállott
                  gránit sziklatömbök közt van a Lusiada híres szerzőjének barlangja. Nem is barlang
                  az, hanem csak elmálló gránitsziklák közt keletkezett fülke. A nagy költő
                  mellszobra és néhány verse jelöli a helyet, hol hazájáról ábrándozott. Buja
                  délszaki növényzet takarja el a sziklákat s a lombtakaró nem enged kilátást; csak
                  a hullámok hallható moraja sejteti, hogy közel vagyunk a tengerhez. A számkivetés
                  hozta ide Camoenst, és a számkivetést költői heves vére idézte elő, midőn fiatal
                  diák korában szerelemre gyuladt III. János egyik udvarhölgye iránt. E
                  merészségeért kellett neki Liszabonból 1553-ban Kelet-Indiára futnia. Azonban ott
                  is bajba keverte geniusza, mivel Goa kormányzójára írt szatirája miatt 1556-ban
                  Makaóba száműzetett; de itt is csak tizennyolcz hónapig időzött.</p>
               <p>1878-ban Makaóban 5000 európai s vagy 55.000 khinai volt; a játékházak és lutri
                  jövedelme 2 millióra rugott.</p>
               <p>Benyovszky és emberei 1772 január 14-én hagyták el Makaót; egyelőre a Tigu
                  torkolatához mentek, hol be kellett várniok az értük jövő franczia hajót; ez 22-én
                  meg is érkezett. Végre tehát franczia hajón voltak, a hatvannégy ágyús »Dauphin«
                  fedélzetén s elindúlhattak az oly rég nem látott szülőföld felé, Európába.</p>
               <p>A hajón Benyovszky kényelmes életet élt; összeszedhette az út fáradalmaitól
                  megtört egészségét, erejét; rendezhette a magával hozott anyagot, kifesthette maga
                  előtt a közel jövő édes boldogságát ott, a szerető hitves oldalán, a kis gőgicsélő
                  gyermekkel karjaiban, és végűl megfontolhatta azokat a nagyszerű terveket,
                  melyeket az általa bejárt vidékeknek az európai kereskedelem körébe való bevonása
                  érdekében már oly szépen előkészített a különböző szerződésekkel.</p>
               <p>Mert valóban meglepő az a finom ítélet, mellyel felismerte egyes vidékek politikai
                  és kereskedelmi fontosságát, az a rendkívüli tapintat, melylyel minden körülmény
                  közt biztositá a saját maga számára az általa bejárt területek lakóinak őszinte
                  barátságát, az a tervszerűség, melylyel alapját veté meg későbbi gyarmatosítási
                  törekvéseinek szerződések által, az az igazán humánus érzés, mely terveiben
                  nyilvánúl legjobban, mikor e népek boldogítását tűzi ki czéljáúl. Ne feledjük,
                  hogy Benyovszky ekkor még csak 26 éves volt; két év óta szakadt el otthonától;
                  születése, nevelése, rangja a katonai pályát írták eléje; így jutott el
                  Szibériába; fogékony ifjú lelkét azonban a katonai pálya babérai nem elégíték ki,
                  mert akkor visszatérte után katonai szolgálatba lépett volna; imádta a
                  szabadságot, melyet oly soká nem élvezett s ezenkívül sajátos kalandos élete
                  megmutatta neki azt a teret, hol mint szabad ember, tettvágyát, mely mint láz
                  tartá őt fogva, a legteljesebb mértékben kifejtheté. Most, mikor visszatérőben
                  volt, hitt abban, hogy tervei sikerűlni fognak. Egy tűzlelkű, élesszemű ifjú
                  tettszomjas lángelméje teremté meg azokat a terveket, az eddig megtett útak, az
                  eddig kiállott szenvedések megadták a kellő biztosítékot, hogy azokat
                  végrehajthatja, rangja és magas összeköttetései pedig remélhetővé tették, hogy
                  valamely kormány támogatását is megnyerheti.</p>
               <p>Minthogy Benyovszky idejében a Szuez-csatorna még nem létezett, annak, a ki
                  Európába akart menni, egész Afrikát körűl kellett hajóznia, mire legalább is 100
                  nap volt szükséges. Benyovszky ez útat 120 nap alatt tette meg; február 4-én
                  keltek át az egyenlítőn, 6-án voltak a Szunda szigetek közt, ekkor mentek ki a
                  nyilt indiai oczeánra, s több mint egy hónapi bolyongás után érkeztek meg Isle de
                  Francera, melyet később Benyovszkyról Mauricius szigetének neveztek el; itt
                  ünnepélyesen fogadták őt; a kormányzó saját vendégéűl hívta meg, ennek
                  társaságában járta be Benyovszky a szigetet s ismerkedett meg a franczia
                  gyarmatpolitika főbb érdekeivel. Két heti pihenés után folytatta az útat
                  Benyovszky Európa felé; április 4-én indúltak el, 12-én Madagaszkáron kötöttek ki,
                  de itt csak két napot töltöttek; Benyovszky ekkor még nem is sejté, hogy e sziget
                  lesz tevékenységének színtere, s még kevésbbé gondolta azt, hogy magasztos
                  terveinek itt fog ő maga is áldozatúl esni.</p>
               <p>Április 27-én kerülték meg a Jó-Remény fokát, de csak július 19-én szálltak végre
                  európai partra. Benyovszkynak első dolga volt, hogy futárt küldött irományaival az
                  akkor Champagneban székelő miniszterhez, D’Aiguillon herczeghez, kinél augusztus
                  8-án személyes kihallgatáson jelentkezett; a herczeg nagy kitűntetéssel fogadta és
                  neki egy gyalogsági ezred parancsnokságát ajánlotta fel.</p>
               <p>Benyovszkyt, ki nejének és gyermekének viszonlátása után sóvárgott, katonai
                  kötelezettségei és tervei ezentúl a franczia udvarhoz köték; ő haza nem mehetett,
                  tehát a feleségének kellett megtenni a nagy útat Magyarországból Párisig. Ebben
                  segédkezett a grófnak egy nagybátyja, kivel éppen itt találkozott s ki Bar várának
                  parancsnoka volt. Őszinte érzelmeinek Benyovszky itt is egyszerű szavakban ad
                  kifejezést s e néhány sorban fejezi ki azt a súlyos csapást is, mely érte: »A nőm
                  az év vége felé meg is jött, de az a fájdalom érte, hogy a fia meghalt, éppen a
                  futárom megérkezésekor. Ez az esemény annál lesújtóbb volt, mivel akkori helyzetem
                  megengedte volna, hogy előnyösen gondoskodjam a sorsáról Francziaországban.«</p>
               <p>Itt végződik a gróf életének egyik szakasza; eddig az ifjú állott előttünk;
                  ezentúl a férfit fogjuk látni, ki nevét a gyarmatalapítók sorában halhatatlanná
                  tette.</p>
               
            </div>
            <div type="chapter">
               <head>ÖTVENEGYEDIK FEJEZET. MADAGASZKÁR FELFEDEZÉSE.</head>
               <p>A következő fejezetek Benyovszkynak ama nagy vállalatait tárgyalják, melyek egy
                  franczia gyarmat létesítését czélozták Madagaszkár szigetén, s melyek Madagaszkár
                  történetében korszak alkotók voltak. Benyovszky, kieszközölvén a franczia udvar
                  megbízását az említett czélra, Madagaszkár szigetére két útazást tett; az első
                  1773 május 22-én vette kezdetét s visszatért 1776 deczember 15-én, csaknem három
                  és fél évet töltve Madagaszkáron; a második útja 1784 október 25-től 1786 május
                  23-ig tartott s a merész útazó szomorú halálával végződik. E két vállalat
                  történetét mi együtt tárgyaljuk, Madagaszkár történetének keretében; míg
                  Benyovszky életének a két vállalat közé eső része a meglevő okmányok és források
                  alapján a madagaszkári katasztrófa elbeszélése után fog ezen műben előadatni.</p>
               <p>Madagaszkárról, mint a franczia birtokok királynéjáról vagy gyöngyéről a francziák
                  már eddig is rendkívül sokat írtak; egész nagy könyvtárra terjed ki ezen franczia
                  madagaszkári irodalom; minden munka felemlíti a Benyovszky útazásait és hozzá
                  tehetjük, többnyire meleg és rokonszenves hangon ír, s a legteljesebb
                  méltánylással nyilatkozik róla. Azt hisszük tehát, hogy most, midőn Benyovszky
                  madagaszkári vállalatainak jelentőségét kívánjuk ismertetni, legczélszerűbb e
                  franczia forrásmunkákhoz ragaszkodnunk, melyek közül a történelmi részre
                  vonatkozólag egyike a legbecsesebb s rövidsége miatt a legáttekinthetőbb munkáknak
                  a PAULIAT LAJOS-é. A Pauliat munkáját használjuk
                  mi is fel alapúl, s részint kivonatosan ismertetjük, részint, a hol az eredeti
                  franczia felfogást Benyovszkyról akarjuk feltűntetni, hű fordítást adunk.</p>
               <p>Madagaszkár szigete az indiai oczeán délnyugati részében fekszik, Afrika keleti
                  partjai közelében, azzal párhuzamosan terűl el észak-déli irányban a déli
                  szélesség 12-ik és 26-ik fokai, a keleti hosszúság 43-ik és 51-ik fokai közt. A
                  sziget területe 590.000 négyszögkilométer s így körülbelűl 52.000 négyszög
                  kilométerrel nagyobb, mint Francziaország. Ha figyelembe vesszük azonban, hogy a
                  népesség, melyet némelyek két és fél millióra, mások öt vagy hat millióra
                  becsülnek, átlagosan csak három vagy három és fél millió emberből áll, belátjuk,
                  hogy mily óriási terjedelmű föld áll itt egy ország kivándorló népeinek
                  rendelkezésére. Hat-hét millió franczia telepűlhetne le itt a nélkül, hogy
                  szükséges lenne egyetlen bennszülöttet is birtokától megfosztani. Sőt, minthogy
                  hosszan elnyúló alakjánál fogva, - mert a sziget hossza 360 mértföld, míg közepes
                  szélessége csak 105 mértföld, - csaknem 900 mértföld partvonala fejlődik ki,
                  könnyű megérteni, mily előnyös feltételek közt lehetne itt gyarmatosítási
                  központokat teremteni; bármennyi legyen is ezek száma, a legtöbb közvetlen
                  összeköttetésben lehetne a tengerparttal.</p>
               <p>Ime egy másik megfigyelni való. Ne gondoljuk, hogy a talaj, melyet a
                  kivándorlóknak művelniök kell, közönséges minőségű. Sőt ellenkezőleg,
                  termékenysége hallatlan. A rizs, melynek művelése Indiában és Khinában annyi
                  gondot követel, itt úgyszólván minden művelés nélkül megterem. Egy czukornádból,
                  mely sehol másutt 12 hajtásnál többet nem igen ad, Madagaszkár számos helyein 60
                  is nő, s a nedv bősége akkora, hogy az első két hajtást csak rhum gyártására
                  használhatják. A legelők olyan dúsan tenyésznek, hogy nem ritkán látunk, mint La
                  Platában, 15, 20 és 30 ezer marhából álló csordákat. A sziget bizonyos részeiben
                  egy marha ára 25 frank (10 frt) s egy nagy bárányt lehet venni két és fél frankért
                  (1 frt). Az erdőkben pedig a legritkább és legbecsesebb fanemekkel találkozunk,
                  melyek egy századig Francziaország műasztalosainak minden szükségletét
                  fedezhetik.</p>
               <p>A sziget bányászati szempontokból sem kevésbbé gazdag. Abból a kevésből, mit a
                  szigeten megfordúlt kutatók és természetbúvároktól tudunk, kiviláglik, hogy
                  Madagaszkáron dúsgazdag fémbányák vannak, melyekből aranyat, ezüstöt, higanyt,
                  ónt, rezet és vasat lehet aknázni; ismeretes ezenkívül az is, hogy az északnyugati
                  parton óriás kőszén telep van, mintegy 3000 négyzet kilométernyi terjedelemben,
                  melynek szene csaknem annyit ér, mint Angliáé; sőt több helyen felszíni fekvésben
                  van, úgy hogy a szabad ég alatt kapával lehet kifejteni. Ha nem feledjük, hogy az
                  indiai és khinai tengereken elfogyasztott kőszén mind Angliából jön, be kell
                  látnunk amaz óriás előnyöket, melyeket a madagaszkári szénbányák feltárásának
                  megvalósítása biztosíthatna az összes nemzetek hajózásának.</p>
               <p>Tagadhatatlan, hogy e képnek van egy kevéssé lehangoló árnyoldala is; az égalj
                  egészségtelensége híres és ez az, a miért Madagaszkár szigetét két évszázad óta
                  »az európaiak temetőjé«-nek nevezik. De valljuk be azt is, hogy mindazok, kik a
                  szigeten több évig tartózkodtak, tiltakoznak e rosszhitűség ellen, melynél fogva
                  azt akarják követelni, hogy Európa ne gyarmatosítsa Madagaszkár szigetét.</p>
               <p>Mint minden tropikus és szubtropikus országban, Madagaszkárban is az év két részre
                  oszlik: az egyik a száraz időszak, május elejétől október közepéig; a másik az
                  »esős« vagy »téli« időszak, október második felétől április végéig. Az elsőről
                  nincs mit mondanunk, mert az teljesen egészséges; a második időszakban azonban
                  lázak lépnek fel, s ezek gyakran veszélyes jellegűek az európaiakra nézve, kik nem
                  tudják, mit kell tenniök, hogy azt elkerüljék, vagy hogyan gyógyítsák. E lázak
                  adtak okot mindenkor arra, hogy Madagaszkárt lakhatatlannak nyilvánítsák.</p>
               <p>Hogy kimutassuk, miként ez állítás mennyiben érdemel hitelt, először is
                  megjegyezzük, hogy a lázak komolyabban csakis a sziget keleti felén dühöngenek és
                  csakis a partvonalon, s ha ettől mintegy nyolcz-tíz mértföldnyire a belföld felé
                  hatolunk, már nyomára sem akadunk. A legnagyobb mértékben igaztalan lenne, ha az
                  egész Madagaszkár szigetet illetnők oly váddal, mely csakis egy részére
                  vonatkozhatik. Hozzátesszük még azt is, hogy már hathatós és egyszerű
                  gyógyszereket ismerünk, melyek e lázakat megfosztják veszélyes jellegüktől, s
                  néhány nap alatt megszabadítják azokat a bajtól, kik elég vigyázatlanok voltak,
                  hogy azt megszerezzék. Különben, a mint az európai egyszer már az éghajlathoz
                  szokott, a mi két-három évet vesz igénybe, ép oly keveset szenved, mint a
                  partvidék bennszülöttje, ki soha sem kapja meg a lázt.</p>
               <p>De az ellenvetésnek még az így meghatározott értéke is megsemmisűl, ha figyelembe
                  vesszük azt, hogy - hála az immár régóta tett és igazolt megfigyeléseknek,
                  melyeket a vidéket átkutató orvosok végeztek, - ma már köztudomású dolog, hogy e
                  lázakat a szigetről el lehetne enyésztetni. A láz oka egészen mesterséges és igen
                  könnyen el lehetne nyomni. A láz onnan ered, hogy az év egy részében a muszón
                  szelek irányából, a tenger hullámai állandóan csapdossák a keleti partokat, a mi
                  évszázadok folytán a folyók torkolatainak eliszaposodását idézte elő. Így azután
                  az esős évszak alatt a vizek lefolyása megzavartatván, a part egész hosszában
                  óriás kiterjedésű mocsarak keletkeznek, s ezekből szállnak fel a fertőző
                  kigőzölgések, melyek a láz okai.</p>
               <p>Lescalier 1791-ben a franczia törvényhozó testület megbízásából tanulmányozta
                  Madagaszkár gyarmatosításának kérdését, s jelentésében kifejti, mily kevés munka
                  lenne arra szükséges, hogy az ország egészségügyi viszonyai semmi kívánni valót se
                  hagyjanak fenn. Különben Laverdant útján tudjuk azt is, hogy 1808-ban három,
                  Reunion szigeti kreol ajánlatot tett Decaen tábornoknak, Ile de France akkori
                  kormányzójának, hogy ők készek a keleti partnak, Saint-Marie-tól az antacsimok
                  országáig terjedő mocsarait, azaz az egészségtelen területnek több mint egy
                  harmadát kiszárítani. Nem kívánnak kárpótlás fejében egyebet, mint ezer
                  rabszolgát, a kik a munka bevégeztével az ő tulajdonukba mennének át.</p>
               <p>
                  
               </p>
               <p>
                  <hi>M</hi>
                  <hi>ADAGASZKÁRI TÁJKÉP ÉS KÍGYÓVADÁSZAT.</hi>
               </p>
               
               <p>De nem akarunk a sziget természeti viszonyainak mélyebb részletezésébe merűlni;
                  minket különösen történelme érdekel, melyben a Benyovszky működése oly jelentékeny
                  fejezet. Madagaszkár szigetét csak 1506-ban, tehát kilencz évvel később fedezték
                  fel, semhogy Vasco de Gama, az India felé vezető útat keresvén, a Jó-Reménység
                  fokát megkerülte. Két évszázad előtt adott már Európának hírt a sziget létezéséről
                  Marco Polo, ki azt már akkor »Madeigascar« néven nevezte. Minthogy azonban
                  tudósításait a képzelet szüleményeinek tartották, a hajósok közűl, kik megkerülték
                  a »Viharok foká«-t, egyik se tartá szükségesnek, állításainak igaz voltáról
                  meggyőződni. Mindannyian egyenesen Khina és India felé vitorláztak, nem gondolva
                  arra, hogy balkézt hagynak egy szigetet, melyet a híres velenczei úgy ír le, mint
                  »egyikét a legszebb és leggazdagabb szigeteknek az egész világon.« Csak véletlenűl
                  fedezte fel Madagaszkárt Tristan d’Acunha tengernagy, kinek hajóját egy vihar
                  dobta a partokhoz, s ki a szigetet Szent-Lőrinczről nevezte el.</p>
               <p>Ámbár e pillanattól kezdve Madagaszkárnak meg volt a maga helye a térképeken,
                  semmi figyelmet sem fordítottak reá. Akkor épen bővében voltak az újonnan
                  felfedezett földeknek, s minden előnyt a lakott és gazdag országoknak adtak,
                  melyek aranyat termeltek vagy a mi egyértelmű volt ezzel, szöveteket, értékes
                  tárgyakat, fűszereket adhattak, mikre Európa sóvárgott, s miket hihetetlen árakon
                  vett meg. Elég bizonyítékunk van arra, hogy portugál, spanyol és angol hajók
                  meglátogatták Madagaszkár partjainak egyes részeit, hogy gazdagságáról
                  értesüléseket szerezzenek s vele kereskedelmi összeköttetéseket hozzanak létre; de
                  egyetlen kormány se tett lépést a sziget birtokba vételére. A sziget ez
                  elhagyatott állapota 1642-ig tartott. Ez évben egy franczia társaság, melyet egy
                  dieppe-i ember, Rigault szervezett, Richelieuhoz folyamodott, s kieszközölte
                  beleegyezését abba, hogy »Madagaszkár szigetét a körülötte fekvő szigetekkel
                  együtt tíz évre birtokba vehesse, s hogy ott gyarmatokat és kereskedelmet
                  létesíthessen.« Az egyetlen feltétel csak az volt, hogy Francziaország királya
                  nevében vegyék birtokba a szigetet.</p>
               <p>Tudjuk, milyen volt akkoriban a szokás Európa minden országában, hogy a
                  kivándorlás áramlatait megindítsák, s értékesíthessék mindazon földeket, melyek
                  felfedezéseért hálával Kolumbusz Kristófnak, Vasco de Gamának és követőinek
                  tartozunk. A kormány átengedte ezeket a területeket, akár csak egy bizonyos időre,
                  akár örökre, társulatoknak, a melyek azután a sajátjuk koczkáztatásával és
                  veszélyeztetésével rendezték az országot, gyarmatosokat küldtek ki, szabályozták a
                  kereskedelmet, ipart teremtettek, egy szóval minden módot felhasználtak, hogy
                  engedélyükből a lehető legnagyobb hasznot húzzák. Ily módon haladt előre a
                  gyarmatosítás a XVI., XVII. és XVIII-ik századokban. S ha számba vesszük a
                  gyarmatosítás ama sok góczpontját, melyet éppen ezen időszak alatt teremtettek,
                  kénytelenek vagyunk bevallani, hogy ez a társulatalakító rendszer sikeresnek
                  bizonyúlt.</p>
               <p>S valóban kétségtelen, hogy az anyagi jólét megszerzésének csalétke igen kitűnő
                  ösztönűl szolgált. Elvégre is egy társaság sokkal alkalmasabb volt arra, hogy új
                  országot értékesítsen, mint maga a kormány. A társaság részére a fő, a lényeges
                  dolog az volt, hogy a vállalat élén hűséges, értelmes és gyakorlati emberek
                  álljanak, kik a rájuk bízott első telepítések megalkotására szükséges tőkét a
                  lehető legjobban feltudják használni, kik azonban ugyanakkor képesek voltak arra
                  is, hogy szerencsésen válasszák meg az eljárás és intézkedés módjait, melyeket
                  alkalmazniok kellett, hogy az eredményeket, a mennyire lehet, közvetlenűl érjék
                  el.</p>
               <p>Már most a mi Madagaszkárt illeti, épen azért, mivel a társaságok, melyek 1642-től
                  kezdve folytatólagosan nyerték meg a sziget gyarmatosítására az engedélyt, soha
                  sem tettek szert ügyes gyarmat-kormányzókra: e társaság-rendszer, mely más
                  vidékeken oly szép gyarmatokat alapított, itt semmi eredményt sem tudott
                  felmutatni.</p>
               <p>Pronis, az első ügynök, kit a Rigault-társaság Madagaszkár betelepítésével
                  megbízott, tényleg olyan ember volt, kire csak a végső szükségben eshetett volna a
                  választás. Pronis durva ember volt, minden ítélőképesség és szélesebb szellemi
                  látókör nélkül, kinek csak egy vágya volt, az, hogy meggazdagodjék, ha mindjárt
                  kárával is a társaságnak, melynek érdekeit kellett védenie. Alig kapta meg
                  megbízását 1642. márcziusában, azonnal elutazott, mielőtt még előleges értesűlések
                  megszerzésével foglalkozott volna. Madagaszkárba aztán, a téli időszak elején,
                  vagy is a láz idejében érkezett meg, s a bajt még azzal is tetézte, hogy
                  Saint-Luceben, a mai Manghafiában, a sziget délkeleti csúcsán, a
                  legegészségtelenebb helyek egyikén, telepűlt le. Ez az elővigyázatlanság volt az
                  oka annak, hogy a magával hozott emberek közt a betegség a legborzasztóbban
                  dúlt.</p>
               <p>Az élelmiszerekkel, a kereskedelmi czikkekkel és pénzzel, melyeket magával hozott,
                  vagy a melyeket utána küldtek, elutazása után, a legmegfoghatlanabb
                  gondatlansággal bánt. Oly pazarlásokat tett, hogy a zavar és nélkülözés a
                  gyarmatot soha sem hagyta el, s általános elégületlenség támadt. S mikor egy
                  felfedező útjáról visszatért, melyet a keleti partok felé tett, s a melynek
                  folyamán ismételte Saint-Marie, Fénériffe, Antongil, Mascareign (később Bourbon)
                  birtokba vételének szertartását, melyet már akkor is megtett, mikor Saint-Luceban
                  kikötött volt, látta, hogy az összes életben maradt gyarmatosok ellene
                  fellázadtak.</p>
               <p>Tehetetlensége folytán a telep teljes anarchiába esett, és ez az anarchia annál is
                  kárhozatosabb volt, mert az ily természetű telepítvény, hogy fejlődhessen,
                  mindenek előtt teljes egyetértést és a legnagyobb összetartást követeli.</p>
               <p>De nemcsak ez a rossz beligazgatás volt az, melylyel Pronis a vállalat sikerét
                  koczkára tette; ehhez járúlt még az, hogy minden igaz ok nélkül elidegenítette
                  magától a bennszülötteket.</p>
               <p>A bennszülöttek, a kik szelídek, őszinték, készségesek voltak, s telvék a fehér
                  iránti bámulattal, szerencséseknek tarták magukat, hogy velök érintkezhettek, s
                  csak azt kérték, hogy őket a Saint-Luce kormányzóságba felvegyék. Még kikötése
                  első napján Pronis előtt több törzs a legélénkebb hajlandóságot nyilvánítá arra,
                  hogy vele egyezségre lépjen. Számos bennszülött jött dolgozni az erődítményhez; és
                  naponta hoztak rizst és marhát, a mi szükséges volt a vállalat tagjainak
                  élelmezésére.</p>
               <p>Hasonló szerencsés körülmények mellett egy gondos adminisztrátor szelíd és
                  igazságos bánásmóddal igyekezett volna magához fűzni a bennszülötteket; ily módon
                  békés viszonyban élhet vala, a miből a társaság kereskedelme is csak hasznot
                  húzhatott volna. Ha Pronis így jár el, a társaság bizonyára, és pedig minden baj
                  nélkül, kiterjesztheti pártfogását valamennyi lakott területre, melyeken számára a
                  jövedelem jelentékeny forrásai nyíltak volna meg. Ismétlődő későbbi példák
                  mutatják meg, mennyire könnyű lett volna a dolog. A Pronis eljárása azonban a
                  bennszülöttekkel szemben valóságos kalózkodás volt, mely egész rendszeresen
                  fentartá a háborús állapotot e népek közt; fegyveres erőt adott egyes törzseknek
                  élelmi szerekért, alkalom adtán üldözte őket, s ily módon a fehér emberek és a
                  telepítvény iránt táplált minden tiszteletet megsemmisített.</p>
               <p>Sőt egy napon Pronis még ennél is többet tett. Midőn egy ile-de-francei
                  ültetvényesnek hetvenhárom rabszolgát eladott, a kik közűl azonban egyetlen egy
                  sem volt még birtokában, hogy módja legyen kötelezettsége teljesítésére,
                  legegyszerűbbnek találta hetvenhárom bennszülöttet elfogatni, a kik pedig mind
                  szabadok voltak s a francziák szövetségeseinek legelső rangú családjaihoz
                  tartoztak, s a kik a várba látogatást jöttek tenni, hozván magukkal ajándékot.
                  Ettől a pillanattól kezdve a bizalmatlanság, mit ez a csalárd cselekedet
                  ébresztett a bennszülöttekben, megszüntethető többé nem volt. Ezentúl egymással
                  csak nagyon korlátozva érintkeztek, aranynyal fizettették meg azt, mit azelőtt
                  örömmel ingyen, a saját jó szántukból adtak.</p>
               <p>A Rigault-társaság a Pronis kegyetlenségeiről és pazarlásairól csak 1648 elején
                  értesűlt, s még ugyanazon év májusában új igazgatót küldött helyébe. De
                  Flacourt-t, ki nemsokára meg is érkezett, a telepítvény székhelyét kissé lejebb
                  tette, s azt Fort Dauphin-nek nevezte el, XIV. Lajos elsőszülött fiának
                  tiszteletére.</p>
               <p>De Flacourt maga a becsületesség volt, s a telepítvényesek nem panaszkodhattak
                  ellene, mint Pronis ellen, a rablógazdaság és pazarlás miatt. De szemére kell
                  vetnünk azt a politikát, melyet a bennszülöttekkel szemben követett és a mely csak
                  a legnagyobb ügyetlenség kifolyása lehetett. Flacourt azon emberek közé tartozott,
                  kik azt hiszik, hogy valamely ország népét féken csakis úgy lehet tartani, ha vas
                  igába szorítják, s ha velük szemben megengedhető minden önkény, a nélkül, hogy
                  azok csak megmocczanni is mernének.</p>
               <p>Nem értvén a dologhoz épúgy mint Pronis, hogy nem sértve meg a bennszülött törzsek
                  büszkeségét, jogos érzékenységét és független szellemét, egyesítheti őket
                  Francziaország hegemóniája alatt, felhasználhatja erejöket a kereskedelemben és
                  földmívelésben: Flacourt minden idejét arra fordította, hogy örökös hadjáratokat
                  viseljen ellenök, megsarczolja őket, s kényszerítse, hogy a legteljesebb mértékben
                  alávessék magukat a francziáknak, s így az egész tervet, mely előtt tisztán
                  gyarmatosítási és kereskedelmi czél lebegett, kizárólag katonai vállalattá alakítá
                  át, melynek tartama egyetlen egy kudarcztól függött, s így Flacourt is csak
                  mesterséges helyzetet tudott teremteni, minden jövő nélkül. Fogalmat szerezhetünk
                  arról a siralmas szellemről, mely Flacourt-t áthatotta, ha hivatkozunk arra a
                  dicsőségre, a minek ő emlékirataiban azt a tényt tartja, hogy két év alatt ötven
                  falut rombolt le.</p>
               <p>Mindent összevéve, a Pronis és Flacourt hibája folytán a Rigault-társaság 1652-ben
                  a tíz évi engedélyidő végéhez jutott, a nélkül, hogy kielégítő eredményt tudott
                  volna felmutatni.</p>
               
            </div>
            <div type="chapter">
               <head>ÖTVENKETTEDIK FEJEZET. MADAGASZKÁR ÉS A FRANCZIA KELET-INDIAI TÁRSASÁG.</head>
               <p>A Rigault-társaság kudarcza oly elégületlenséget szült a királyi tanácsban, hogy
                  az nem akart többé gyarmatosításra engedélyt adni. Az új gyarmatosítási engedély
                  kiadására tehát külön biztosokat nevezett ki oly czélból, »hogy hallgassák meg az
                  ajánlatokat, melyeket, akár a Rigault-társaságnak érdekeltjei és tagjai, akár
                  mások, a kik jelentkeznek és új társaságot tudnak alakítani, tenni fognak,« Az
                  ajánlatok megvizsgálása után az engedélyt tizenöt évre egy új társaságnak adták
                  ki, mely részben a régiből alakúlt. La Meilleraye herczeg egyike volt a legfőbb
                  érdekelteknek. Lássuk, mit tudott kivívni ez a második társaság.</p>
               <p>A Flacourt által megkezdett katonai, elnyomó politika oly sok kiadásba kerűlt s
                  oly kevés haszonnal járt, hogy Flacourt halála után La Meilleraye herczeg
                  tanácsára a Fort-Dauphin telepítvényt csaknem teljesen elhanyagolták és minden
                  erejüket az Ile de France és Bourbon szigetek kikutatására és benépesítésére
                  fordították. Ezért is néhány éven át a társaság hajói nem igen keresték fel
                  Madagaszkárt más okból, mint, »hogy ott foglyokat szerezzenek,« kiket azután mint
                  rabszolgákat adtak el. Az elvadult rabszolgák, kik másfél századon át pusztították
                  Ile de France és Bourbon szigetét, részben ezen korból származnak; ezek eredetileg
                  madagaszkáriak voltak, kiket részint árulással, részint cselekkel szereztek, s
                  kik, mikor már eladattak, megszöktek a sziget műveletlen részeibe, a honnan aztán
                  előrontván, az ültetvényeket rabolták ki és gyújtották fel.</p>
               <p>E közben, 1659-ben a társaság belátta, hogy tovább immár nem hagyhatja
                  Madagaszkárt figyelmen kívül; ott valamit tennie kell. Elhatározta tehát, hogy egy
                  expedicziót küld oda, mely képes legyen arra, hogy a Fort-Dauphin telepítvényt
                  újra felvirágoztassa. De Champmargou-t állították az expediczió élére.
                  Champmargounak, mint a társaság főügynökének, meg volt a helyes érzéke, hogy lássa
                  mint kell czéljához jutnia; de hiányzott belőle az ahhoz való ész, hogy a dolgok
                  fejlődésének a jó irányt megadja. Ő példáúl azonnal felfogta azt, a mit Flacourt
                  és Pronis nem értettek meg, hogy a bennszülöttekkel való érintkezésnél nem
                  erőszakot, hanem rábeszélést és jó bánásmódot kell használni. Éppen ezért
                  Fort-Dauphinba érkezvén, a helyett hogy háborúskodott volna, mint elődei, a
                  társulatának egy egyszerű alkalmazottját, a la-rochelle-i születésű Lacase-t, a ki
                  ismerte a vidéket, mert több évig ott lakott és a vidéket bejárta, megbízta, hogy
                  a társaság nevében barátságos viszonyt kössön a bennszülöttekkel. Lacase minden
                  késedelem nélkül útnak indult, és néhány hó alatt alkalmazkodása és ügyessége
                  folytán a szigeten, a Fort-Dauphin szomszédságában lakó népeknek többségét
                  barátságos és békés szerződések által Francziaországhoz csatolta. Ez nem remélt
                  eredmény volt a Flacourt és Pronis emlékétől származó előítéletekkel szemben.</p>
               <p>Bárki más, mint Champmargou, áldotta volna a gondviselést, hogy kezeibe oly ügyes
                  ügynököt adott, mint Lacase; fel is használta volna az alkalmat, hogy a társulat
                  birtokát mindinkább kiterjessze. Ő azonban megirígyelte a Lacase sikereit, s
                  valószínűleg attól félvén, hogy helyéből, állásából kitúrja, megtagadott tőle
                  minden jutalmat, minden előléptetést, sőt annyira ment, hogy a bennszülöttek előtt
                  bizonyos meg nem érdemlett megaláztatásoknak vetette alá. Ezért Lacase
                  elbátortalanodva, öt társával együtt elhagyta a telepítvényt, a belföld egy
                  királyához ment, és szolgálatait annak ajánlotta fel, a ki különben őtet már egy
                  előbbi találkozás alkalmával is szívesen fogadta. Ez a király, ki Lacaset
                  véglegesen magához akarta csatolni, sietett egyetlen leányát neki nőűl adni.
                  Lacase a társulattól szolgálatai fejében pedig egyebet sem kapott, minthogy
                  Champmargou díjat tűzött a fejére. Az eredményekből azonban, a melyeket kivívott,
                  következtetni lehet arra, a mit diplomatikus eljárással és békés szándékaival
                  megvalósíthatott volna.</p>
               <p>Ámbár Lacase-zal jobb kezét és egy nélkülözhetetlen tanácsosát vesztette el,
                  bizonyos, hogy Champmargou nem kívánta koczkáztatni a versenytársa által
                  megteremtett helyzetet. Szerencsétlenségére azonban a társaságnak, hogy hatalmas
                  pártfogói legyenek Párizsban, s hogy a kor hittérítői előítéleteinek áldozzon, az
                  a szomorú gondolata támadt, hogy Madagaszkárba küld egy lazaristát, István pátert,
                  azzal a rendelettel, hogy Champmargou teljesen az ő utasításaihoz tartsa magát a
                  bennszülöttek megtérítése dolgaiban. És ezen veszett aztán el minden.</p>
               <p>István páter rajongó volt s a magáén kívül más álláspontra helyezkedni nem tudott.
                  Megérkezésétől kezdve, a legkisebb kímélet nélkül, megbocsáthatatlan durvasággal
                  ingerelte a várba jövő idegeneket, hogy rábírja őket a kereszténység felvételére.
                  Zaklatásai utóvégre is teljesen elidegeníték a népet, annyival is inkább, mert
                  Champmargou kénytelen volt maga is a páter szavainak engedni s őt mindenben
                  támogatni. Ez ugyan nem volt háború, hanem általánosan feszűlt viszony, mely
                  bármely pillanatban nyílt ellenségeskedésbe törhetett ki.</p>
               <p>A francziák legjobb szövetségeseinek egyike Dian-Manong volt, a leghatalmasabb
                  déli törzs főnöke. István páter abban a meggyőződésben, hogy ha ezt sikerűl
                  megtérítenie, a többiek is áttérnek, elutazott ennek falujába, behatolt házába, a
                  vendégbarátság törvényeinek teljes megvetésével hatalmába kerítette a főnök
                  amulettjeit és istenképeit (idoles) s szeme láttára őket a tűzbe dobta. Ennél
                  nagyobb sértést már nem követhetett volna el. Dian-Manong bosszútól lihegve
                  megtámadta István pátert a Fort-Dauphinban s ott egész kiséretével megfojtotta.
                  Champmargou, a hozzá István páter ügyében küldött rendelet értelmében, ezt a tényt
                  nem hagyhatta megbüntetlenűl. Dian-Manong ellen sereget vezetett, 600 francziát és
                  1500 bennszülöttet; de egy folyó partján körülkerítve, bizonyára felkonczolták
                  volna, ha Lacase, ki neje révén, miután ennek atyja meghalt, s a nőt kiáltották ki
                  királynőnek, a kormány élén állott, értesűlvén régi főnökének és honfitársainak
                  veszedelméről, segítségére nem jő 3000 bennszülöttel és 10 francziával. Hála
                  Lacase közbenjárásának, az ellenség vereséget szenvedett és Champmargou is
                  megszabadúlt. Csakhogy erre aztán Champmargou és az összes bennszülöttek közt tört
                  ki a heves és kegyetlen háború, a melyben mindent tűzzel-vassal pusztítottak a
                  nélkül, hogy egyetlen élőlénynek megkegyelmeztek, a gyermekeket és asszonyokat
                  megkímélték volna, s a melyben a franczia fegyverek éppen nem voltak szerencsések.
                  Egy napon a francziák annyira a Fort-Dauphinba szorítva látták magukat, hogy immár
                  csak az éhhalál és a hazavitorlázás közt választhattak. Szerencséjükre Lacase nem
                  gyűlölködött rájuk, s ismervén helyzetüket, szétszórta az ostromló sereget és még
                  egyszer megmentette őket.</p>
               <p>Biztosra vehetjük, hogy ha az engedély ekkor újabb lejáratához ér, ezek a
                  sikertelenségek aligha bírják rá a királyt, hogy azt tovább is kiterjessze. De még
                  csak 1664-ben vagyunk, s az engedmény 1668-ban járt le. Ugyanezen időben azonban a
                  franczia udvart nagy eszmék foglalkoztatták; Colbert teljesen elmerűlve
                  kereskedelmi politikájának óriási terveibe, arra gondolt, hogy egy nagy
                  kelet-indiai franczia társaságot alapít, mely megfelelne az általa már az előző
                  évben szervezett nyugat-indiai franczia társaságnak. Colbert terve szerint e
                  társulatnak kellett volna megkapnia Madagaszkárt és az összes szomszédos
                  szigeteket, hogy ezek a khinai és indiai kereskedelem raktáraiúl és a kereskedelmi
                  működése alapjáúl szolgáljanak.</p>
               <p>Ez a »kelet-indiai társaság« tényleg megalakúlt 1664 végén, a nagy miniszter
                  közreműködése folytán. Mintegy tizenöt millió font alappal rendelkezett s a
                  közvélemény annyira kedvezett a társulatnak, hogy a király és udvara öt millióval
                  járult az alapításhoz. Tűntető bizonyítéka annak, hogy Francziaország minden
                  részében e vállalat iránt mily egyetemes érdeklődéssel viseltettek, az, hogy az
                  ország városainak legnagyobb része megtiszteltetésnek tartotta, hogy annak
                  megalapításában aláírásával részt vehet, ezek közt a városok közt voltak: Lyon,
                  Rouen, Bordeaux, Tours, Nantes, Saint-Malo, Rennes,Toulouse, Grenoble, Dijon,
                  Moulins, Bourges, Le Havre, Marseille, Dunkerque, Metz, Amiens, Langres, Chalons
                  és a párizsi kereskedelmi testület stb. - A városok neveit különben csak azoknak
                  hozzuk fel válaszúl, kik azt hiszik, hogy Francziaország egysége I. Napoleon
                  központosító rendszere után jött létre.</p>
               <p>A társaság megkapta a kelet-indiai kereskedelem monopóliumát; örökre neki adták
                  Madagaszkárt, mely ezután a Dauphine-sziget nevet vette fel; Madagaszkár a
                  körülötte fekvő, Francziaországhoz tartózó szigetekkel, Ile de France-al és
                  Bourbon-nal együtt, ezután egy egységes területet alkotott, melyet »Keleti
                  Francziaország«-nak »Gallia-orientalis«-nak neveztek el. A társaság megalkotására
                  vonatkozó rendelet értelmében a társaságnak székhelyévé Fort-Dauphint kellett
                  tennie, s működését Madagaszkár szigetének elfoglalásával és birtokba vételével
                  megkezdenie. A »Keleti Francziaország« területeinek használati joga azonnal
                  érvénybe kellett hogy lépjen, s a király vállalta magára, a
                  Rigault-La-Meilleraye-társaság kártalanítását. Úgy látszott, hogy Madagaszkár
                  gyarmatosítása a legszebb jövőnek fog elébe nézni.</p>
               <p>A társulat lelkesedése oly nagy volt, hogy feladata megoldásának megkezdésével nem
                  akart várni, míg részvényeit aláírják. Elhatározta, hogy míg a nagy
                  anya-expedicziót felszerelik, szervezi a legfelsőbb tanácsot, melynek
                  Fort-Dauphinban kell vala székelnie, s hogy ezt minden késedelem nélkül útnak
                  indítja, hogy gondoskodjék a gyarmat szükségeiről sürgősen, mert éppen akkor
                  értesűltek azon nehézségekről, melyek közé a gyarmat István páter ügye által
                  jutott.</p>
               <p>Ez az első expediczió 1665 márczius 5-én kelt útra. Megérkezésétől kezdve a tanács
                  bizonyságot tett nagy gyakorlati érzékéről. Miután számot vetett a helyzettel,
                  Champmargout meghagyta a maga helyén, hadnagyi minőségben melléje rendelte
                  Lacaset, kinek szolgálatai fejében egy dísz-kardot nyújtott át.</p>
               <p>Mikor Lacase látta, hogy végre neki nyilvánosan elégtételt adtak, annyira
                  fellelkesűlt, hogy 200 embert kért, jót állván, hogy békés úton meghódítja
                  Madagaszkárt. Persze el kellett volna fogadni ajánlatát; kipróbált ember volt, a
                  bennszülöttek előtt is volt tekintélye, a kiknek ő alaposan ismerte erkölcseit,
                  szokásait, szellemét, s a kikkel tudott is bánni. A koczkáztatás nem volt nagy, és
                  siker esetén a társaság feladatának első része meg lett volna oldva. Különben
                  eléggé ismerték bölcsességét és ügyességét s biztosak lehettek arról, hogy, bár ha
                  terveiben csalódott is volna, nem az az ember, a ki bármit is elrontana. A bizalom
                  vagy a kezdeményezés bátorsága hiányzott-e a legfelsőbb tanácsban ez ügyben? Vagy
                  azt hitte-e, hogy nem rendelkezik elegendő hatalommal, hogy ilyesmit elkezdjen?
                  Vagy talán attól félt, hogy nagyon is kitűnteti ezt az embert a ki végre is
                  alacsony származású volt? Nem tudjuk. Tény az, hogy a Lacase ajánlata csak ajánlat
                  maradt.</p>
               <p>Csaknem három év telt el, míg gondoskodtak lakóhelyekről, folytatták a bors,
                  gyömbér stb. nagymérvű ültetését, a mit már azelőtt megkezdtek a Fort-Dauphin
                  környékén, s minek maradványaira még ma is ráakadunk. Várták a társaság nagy
                  expediczióját, de ez csak 1668-ban érkezett meg 10 hajóval, egy közülök 36
                  ágyúval. Ez hozta magával a főkormányzót vagy alkirályt, Montdevergue marquis-t,
                  az Indiák két igazgatóját, egy főgondnokot, négy gyalogszázadot, tíz
                  gyarmatfőnököt, nyolcz kereskedőt és harminczkét asszonyt. De oly kevés élelmi
                  szert hozott magával, hogy Lacase nélkül az új jövevények soha sem tudtak volna
                  itt miből megélni.</p>
               <p>Montdevergue maga mellé rendelte Champmargout és Lacaset. Néhány hét alatt
                  teljesen megértette, hogy a sziget fölött való uralomnak, ha azt akarják, hogy ez
                  mihamarabb bekövetkezzék, hogy ne legyen drága, és hogy tartós maradjon, egyedűl a
                  bennszülöttekkel való egyetértésen, nem az erőszakon kell alapulnia. Ezen
                  meggyőződése következtében rögtön hozzáfogott, hogy megszűntesse a háborús
                  állapotot, melyben immár hetedik éve sínlődött az ország.</p>
               <p>Hála Lacase diplomacziájának, sikerűlt a békét a francziák és Dian-Manong közt
                  helyreállítani, ki aztán »Mandarey herczege« czímet kapta, s mint ilyen az
                  engedelmességi és hűségi esküt letette. Montdevergue szándéka volt, hogy jó
                  indulatú bánásmóddal a néptörzsek valamennyi főnökét a társaság nagy hűbéreseivé
                  tegye, s így ezek oltalma alatt óriás gyarmatosítást szervezzen.</p>
               <p>A Dian-Manong megbékítését a többi összes törzseké követte, a melyek eddig a
                  francziák ellen felkeltek. Nem telt bele tizennyolcz hónap és a béke teljesen
                  helyre volt állítva mindenkivel, s megkezdődött a cserekereskedés. A Fort-Dauphin
                  befolyása a belföldön napról-napra emelkedett; Madagaszkár fokozatos elfoglalása a
                  legjobb úton haladt, s úgy látszott, hogy ezentúl immár minden a legjobb rendben
                  fog fejlődni. Időközben azonban a kelet-indiai társaság eredeti terveit egészen
                  felforgatták.</p>
               <p>Miként említettük, működésének két féle irányban kellett haladni: először
                  Madagaszkárt kellett gyarmatosítani és értékesíteni; azután alapját kellett
                  megvetni egy nagy kereskedelemnek az Indiák gazdag és népes részeivel. Csakhogy az
                  első irány fejlesztése egyenesen megzavarta, sőt lehetetlenné tette a másodikat,
                  annyira kimerítette a segély forrásokat, nem számítva azt, hogy a haszonra bizony
                  még jó ideig kellett várni.</p>
               <p>Ily körülmények közt a társaság arra kérte a királyt és erre az engedélyt meg is
                  kapta, hogy válassza el a madagaszkári ügyet az indiai kereskedelemtől, s hogy
                  vissza adhassa a szigetet, melyet a királytól örök időkre kapott.</p>
               <p>Így dőlt romba az a sok remény, mely a kelet-indiai társaság megalakításához
                  fűződött.</p>
               <p>És valóban, 1670-ben, La Haye admirális rendeletet kapott, hogy Fort-Dauphinbe
                  menjen s vegye át a telepítvény parancsnokságát, melyet ezentúl a király nevében
                  vezetett.</p>
               <p>Haye admirális a Flacourt iskolájából kerűlt ki. A hely, az emberek és a dolgok
                  ismerete nélkül, s mint a ki nem is volt társulati ügynök, magaviseletét nem
                  befolyásolta az anyagi haszon elérésének czélja, következőleg egyáltalában nem
                  látta szükségét annak, hogy a bennszülöttekkel szemben a szelíd és ügyes elbánást
                  továbbra is alkalmazza. Oly büszkeséget, szellemében oly sértő gőgöt fejtett ki,
                  hogy rövid idő alatt mindenki ellene fordúlt, a francziák is, a bennszülöttek is.
                  Minthogy azt képzelte, hogy a tekintély alapja és fentartója csakis a félelem
                  lehet, de La Haye egy főnöknek, a ki késett nála hódolatát nyilvánítani, a
                  helyett, hogy türelemmel lett volna, háborút üzent s ki is vonúlt ellene egy sereg
                  élén, mely 1300 emberből, köztük 500 francziából állott; de ez a sereg tökéletes
                  vereséget szenvedett.</p>
               <p>Ez a vereség általános felkelést támasztott, mely harmincz év eredményét
                  fenyegette megsemmisítéssel. De La Haye, látván, hogy mindent elrontott, hajóra
                  szállt, abban a hitben, hogy Champmargou és Lacase magukra hagyva, majd helyre
                  ütik az ő hibáját. De a bennszülöttek, kik már annyiszor csalódtak, ez esetben
                  engesztelhetetlenek maradtak. Egy találkozás alkalmával Lacaset megölték s
                  nemsokára hasonló sors érte Champmargout is. Lacase veje. La Bretesche, kire most
                  a telepítvény parancsnoksága szállt, maga is megveretvén, titkon elmenekült egy
                  átutazó hajón. Elutazása után, a benszülöttek Fort-Dauphint ostrommal bevették, s
                  a kiket ott találtak, meggyilkolták (1672). A vereség teljesebb már nem lehetett.
                  Mindent újra kelletett kezdeni. Egyetlen franczia sem volt már a madagaszkári
                  földön.</p>
               <p>Ha megfigyeljük Madagaszkárban a franczia gyarmatosításnak 1642-1672-ig vallott
                  kudarczai okait, nem tekintve azt a gondatlanságot, hogy a főváros küldötteinek
                  megérkezése csaknem mindig a lázak évszakára esett, be kell vallanunk, hogy
                  mindent a kormányzók rossz megválasztásának kell betudnunk, kik közűl,
                  Montdevergue kivételével, egyik sem tudott alkalmazkodni a körülményekhez.
                  Néhányan, mint Pronis, elpazarolták a gondjaikra bízott segélyt, s szántszándékkal
                  hívta ki a bennszülöttek ellenségeskedését; ezek pedig nem akartak mást, mint a
                  francziákkal jó egyetértésben élni; mások mint Flacourt és de La Haye csak a
                  háborúra gondoltak, mintha a gyarmatosoknak kizárólag csak katonáknak kellene
                  lenniök, a kik igában tartsák a népet. Champmargou, kiben meg volt a
                  becsületesség, és a ki tudta volna, hogy mit kell tennie, abban hibázta el a
                  dolgot, hogy a telepítvényt István páter szerencsétlenségeivel szolidaritásba
                  hozta. Egy szóval egyetlen egy ember volt csak, kinek gyarmatosító képességét
                  kétségbe vonni nem lehetett, és ez Lacase volt. Ha a társaság, midőn újjá alakúlt,
                  követte volna az ő eszméit, a gyarmatosítás kétségtelenűl sikerűlt volna, s
                  Madagaszkár már ez időben azzá válhatott volna, a mivé vált Kanada meg az
                  Antillák, azaz a kivándorlásra kész francziák találkozó helye.</p>
               <p>XIV. Lajos és Colbert nem voltak azok az emberek, kik a jónak tartott útról egy
                  könnyen letértek volna. Valószínű tehát, hogy sokáig meghányták-vetették a
                  módokat, a melyekkel Madagaszkár gyarmatosítását folytathatták volna. De XIV.
                  Lajosnak, kit szárazföldi politikája mindinkább igénybe vett, nem sok ideje
                  maradt, hogy e kérdéssel foglalkozzék. Colbert pedig meghalt. Hogy Francziaország
                  kimutassa, miszerint, habár egyelőre a szigettel nem foglalkozik, még nem
                  következtethető az, hogy arról le is mond, a szigetet egy, 1686-ban kelt
                  miniszter-tanácsi határozattal ünnepélyesen bekebelezte a korona birtokaiba. Ezt a
                  bekebelezést 1720-ban és 1725-ben újabb rendeletekkel erősíték meg, melyek czélja
                  az volt, hogy útját vágják azon magán vállalatoknak, melyek Madagaszkár kincseinek
                  kizsákmányolására készületeket tettek.</p>
               
            </div>
            <div type="chapter">
               <head>ÖTVENHARMADIK FEJEZET. MAUDAVE GRÓF KUDARCZA MADAGASZKÁRBAN.</head>
               <p>Az 1672-iki szerencsétlenség oly teljes volt, hogy Francziaország csaknem egy
                  századig nem gondolt arra, hogy Madagaszkárt értékesítse. Ez időközben azonban a
                  kudarczok egy újabb oka fejlődött ki, mely meghiúsított azután minden későbbi
                  kisérletet. Értjük ezalatt az Ile de France és Bourbon szigetek kormányzóinak
                  ellenséges magatartását.</p>
               <p>A XVII. század végétől kezdve ez a két sziget mindinkább benépesűlt. A czukornád-,
                  fűszer- és kávéültetvények annyira kiterjedtek, hogy szükségessé vált a
                  marhatenyésztésre és rizstermelésre használt földterületeknek szintén e czélra
                  való felhasználása. Ennek az lett a következménye, hogy a lakosságnak élelmi
                  szereit a külföldről kellett beszereznie, és Madagaszkár volt az a föld, a honnan
                  azt szerezhették.</p>
               <p>Már most, minthogy Madagaszkár a királyi birtok egy része volt, attól kellett
                  őrizkedni, hogy a kereskedelmi monopolium ne jusson sem magánosoknak, sem valami
                  társulatnak a kezeibe; mert ezek kötelezhették volna a sziget kereskedőit, hogy
                  bizonyos adót fizessenek, a miért nekik megengedik, hogy onnan lássák el magukat
                  élelmi szerrel. És ez a félelem annál kevésbbé volt ábrándszerű, mert 1758-ban és
                  1761-ben az Ile de france-i kormányzó a király nevében egy rendeletet adott ki,
                  mely a király jogát a Madagaszkár minden partjaival folytatott kereskedelem
                  kizárólagos kiváltságára feltétlenűl fentartja. A mint a király kijelentette e
                  kiváltságának fentartását, könnyű volt belőle következtetni, hogy csak az alkalmat
                  várja annak felhasználására. Különben, ha a kérdést más szempontból tekintjük,
                  természetesnek kell találnunk, hogy a nagy sziget gyarmatosítása által olyan
                  ültetvények keletkeztek volna, minők az Ile de France és Bourbon szigeteken
                  voltak. Ebből azután előre látható volt a veszedelmes versenygés. A két szigetnek
                  tehát legfőbb érdekében állott, hogy Madagaszkáron minden a régiben maradjon, hogy
                  ott semmi komolyabb vállalat ne létesűljön, vagy ha valamit mégis kezdenek, az
                  zátonyra jusson.</p>
               <p>És tényleg, az ezen okokból eredő rosszakarat és alattomos ellenállás a Bourbon és
                  az Ile de France szigetek részéről volt az mi miatt a madagaszkári vállalatok közt
                  bizonyára a legjobban tervezett két vállalatnak, a Maudaveénak és a
                  Benyovszkyénak, melyek a XVIII. században e vidéken az egyedüli gyarmatosítási
                  kisérletek voltak, hajótörést kellett szenvednie.</p>
               <p>Példáúl arra, hogy a bennszülöttek mily könnyen viselték el a mi fenhatóságunkat,
                  ha nem volt erőszakossággal összekötve, talán föl kellene hoznunk az indiai
                  társaság Ile de francei százada egy katonájának, Labigorne káplárnak történetét,
                  ki nöűl vette Sainte-Marie és Foulepointe királynéját s a ki tizenhét éven át
                  (1750-1767) az egész tengerparton, Tamatavetől az Antongil öbölig rendkívüli
                  tiszteletnek örvendett, főbírája volt a bennszülött főnököknek, és szervezte a
                  bennszülött népek és a kereskedők közti cserekereskedelmet. De hisz ez a kitérés
                  úgyis hiábavaló volna, legfeljebb csak abban késleltetne, hogy a francziáknak
                  Madagaszkáron tett gyarmatosítási kisérleteiről készített történelmi vázlatunkat
                  mihamarabb befejezzük.</p>
               <p>Daczára annak, hogy az eredménytelen kisérletek óta mindig több és több idő telt
                  el, emlékök az emberek lelkébe oly mélyen bevésődött volt, hogy valószínűleg még
                  sok év múlt volna el, a nélkül, hogy ezen a nagy szigeten valamit tettek volna. De
                  az 1753-iki szerencsétlen békekötés, mely a francziákat gyarmataik nagy részétől
                  megfosztotta az angolok javára, idővel oly súlyos következményekkel nehezűlt a
                  franczia kereskedelemre és kivándorlásra, hogy a kormány minden eszközt
                  megragadott a régi gyarmatbirodalom helyreállítására.</p>
               <p>Ezen körülménynél fogva kerűlt újból szőnyegre a madagaszkári kérdés. 1767-ben
                  Maudave gróf Choiseul miniszternek ajánlatot tett, hogy Fort Dauphint feltámasztja
                  romjaiból s ott új telepítvényt alapít; ajánlata a legkedvezőbb fogadtatásban
                  részesűlt, ámbár azelőtt alig hallgatták volna meg.</p>
               <p>Maudave komoly figyelemmel tanulmányozta a francziák előbbi kudarczainak különböző
                  okait, s arra az eredményre jutott, hogy ha valaki Madagaszkárt sikeresen
                  gyarmatosítani akarja, annak csakis a kereskedelemre szabad szorítkoznia, azaz
                  egyáltalában nem szabad belebonyolódnia semilyen vallási propagandacsinálásba és
                  nem szabad az ország erőszakos alávetését czélba vennie. A miniszternek
                  előterjesztett tervben kimutatta, hogy tanácsait követve minden nagyobb kiadás
                  nélkül gyorsan szép eredményt érhetni el. A Maudave eszméi megtetszettek, terveit
                  elfogadták, őt magát pedig Fort-Dauphin királyi parancsnokának nevezték ki és
                  felhívták, hogy állását azonnal (1768) foglalja el, biztosítván őt arról, hogy
                  évről évre jelentékeny számú gyarmatost és árúczikket fognak neki küldeni.</p>
               <p>Bízván ez igéretekben Maudave, amint megérkezett Fort-Dauphinbe, azonnal
                  tárgyalásokba bocsátkozott a szomszédos törzsekkel. Sikerűlt is neki őket
                  meggyőznie jó indulatáról úgy, hogy a béke és barátságszerződéseket velük rögtön
                  megkötötte, és egy ünnepélyes gyülekezetben kieszközölte a bennszülöttektől, hogy
                  ezek 10 négyszög mértföldnyi területet ingyen átengedtek földmívelési czélokra. Ez
                  fényes kezdet volt.</p>
               <p>De az igért küldemények közűl nem jött meg még az első sem. A külügyi
                  bonyodalmakkal elfoglalt miniszter tudatta vele, hogy évenkint csak 63.000 frankot
                  utalványozhat ki részére. A kitűzött czélhoz képest ez a kormány-segély
                  jelentéktelen volt. Maudave azonban meg akart maradni a helyén, kész lett volna
                  terveit szűkebb korlátok közé szorítani s várni, míg az anyaország többet adhat.
                  Csakhogy ez a 63.000 frank készpénz a legkevesebbet sem használhatott az ő
                  kezeiben. Hogy a szükségesekkel elláthassa magát, csakis az Ile de France vagy
                  Bourbon szigetekhez fordulhatott; ott meg a két sziget kormányzói, félvén attól,
                  hogy a vállalat még czélt ér, egész sereg eszközhöz nyúltak, hogy a gróf se
                  munkásokat ne szerződtethessen, sem kereskedelmi bevásárlásokat ne
                  végezhessen.</p>
               <p>Ily körülmények közt, bármily kitartó volt is Maudave, természetesen lehetetlenné
                  vált valamire mennie. Vissza is jött Francziaországba (1769) ama szigetek
                  kereskedőinek nagy örömére, kik vele együtt egy nagy veszedelmet láttak elvonúlni
                  fejük felől. Tegyük hozzá, hogy ezen elégtételüknek nem soká örvendhettek.</p>
               <p>Ha Maudave tényleg egyebet sem tett volna, minthogy Fort-Dauphinban megjelent,
                  eszméi, tervei s a haszonnak kimutatása, a mit Madagaszkárból húzhattak, a király
                  tanácsosai közt ismert maradt, és sok hatalmas pártfogóra is talált. Bizonyság rá
                  a Benyovszky expedicziója, mely három évvel később, 1772-ben történt meg, s mely
                  bizonyára Francziaország történetének Madagaszkáron legcsodálatosabb epizódja. Ez
                  az ember annyit tett ebben az országban, hogy az ember hajlandó azt hinni, hogy
                  vele a mesék korába jutottunk.</p>
               
            </div>
            <div type="chapter">
               <head>ÖTVENNEGYEDIK FEJEZET. BENYOVSZKY ELINDULÁSA ELSŐ MADAGASZKÁRI ÚTJÁRA.<hi xml:id="_ftnref40">[40]</hi>
               </head>
               <p>Ámbár Pauliat művének azon fejezetével, melyet e sorokban ismertetünk, itt-ott
                  ismétlésbe esünk, mindazonáltal teljes hű fordításban közöljük azt, mert jellemzi
                  a francziák felfogását Benyovszky kalandos életéről.</p>
               <p>»Benyovszky ugyan magyar főnemes volt, de mivel nagy birtokai voltak
                  Lengyelországban is, belesodortatott a forradalmi mozgalomba és Oroszország ellen
                  fegyvert fogott. Bújdoklása közben aztán elfogták és deportálták Kamcsatkába.</p>
               <p>Mint tevékeny, kiváló szellemi tehetségekkel rendelkező, víg és lelkes ember,
                  képzeletével és eszméivel, lekötelező és világfias modorával Benyovszky valósággal
                  megigézte mindazokat, kik környezetében voltak. Kamcsatkában csakhamar kivívta
                  magának a kormányzó jóakaratát, a ki felkérte őt, hogy a franczia nyelvben oktassa
                  leányait. A legidősebb nem sokára bele is szeretett és ez a körülmény tette
                  lehetővé azután szökési tervének végrehajtását, a mely lelkében mindjárt első nap
                  megfogamzott. Egy éjszakán, száműzött társaival együtt, hatalmába kerítette az
                  erődöt, és mindent, a mit benne talált; elfoglalt egy éppen akkor a kikötőben
                  időző hajót, azt, a mivel csak lehetett, megrakta, aztán felszállította rá társait
                  s kifeszített vitorlákkal tovahajózott; hogy Francziaországba juthasson, a hol ki
                  akart kötni, meg kellett kerülnie Khina és Indo-Khina partjait, átszelnie az
                  Indiai-oczeánt, körülhajóznia a Jó-Reménység fokát stb. A hallatlan bátorság és
                  rettenthetetlenség ténye volt ez azon időben, ha meggondoljuk, mily eszközök
                  állottak rendelkezésére, s minő ismeretlenek voltak akkor azok a helyek, melyeket
                  neki be kellett járnia.</p>
               <p>E kalandos útazás közben víz és élelmi szerek beszerzése végett Benyovszky
                  megállapodott Formoza szigetén, s itt annyira megtetszett neki az éghajlat, a föld
                  termékenysége, a fogadtatás, melyben a lakosság részesíté, még pedig úgy a nép,
                  mint a főnökei, hogy megfogamzott elméjében az a gondolat, milyen óriási hasznot
                  húzhatna egy európai állam ebből a szigetből, ha itt gyarmatot alapítana.
                  Értekezett ebben a dologban a főnökökkel, mindannyi az ő véleményét osztá s
                  elismerte, hogy a gyarmatosítás az ő országukra nézve is nem kevésbbé előnyös
                  volna. Benyovszky minden habozás nélkül felhatalmazást kért tőlük erre és
                  elutazott, megigérvén nekik, hogy valamely európai állam segélyével, mely Formozát
                  védurasága alá veszi, vissza fog jönni.</p>
               <p>Számtalan veszedelmen keresztűl végre Benyovszkynak sikerűlt a kelet-indiai
                  franczia-társaság egy Európába induló hajójára felszállania, melyet Makaóban
                  talált volt. Néhány hétre megállott Ile de Franceon is, érintette a Fort-Dauphint,
                  s végűl megérkezett Párizsba, hol már híre-neve őt megelőzte.</p>
               <p>A franczia társadalom akkor teljesen különbözött attól, a mivé később lett. A mint
                  egy ember, kinek nemzetiségére nem igen tekintettek, bárminő dolgaiban rendkívüli
                  bátorságról és tehetségekről tett bizonyságot, ha Párizsba jött, bizton
                  számíthatott a társadalom valamennyi s különösen magasabb osztályainak
                  rokonszenvére. Mindenütt ünnepelték. Minden szalon nyitva volt előtte. A nap
                  hősévé ő vált. A Benyovszky fogadtatása is rendkívüli volt. Maga a kormány is
                  részt vett benne. S minthogy előkelő családból valónak tartották magában Párizsban
                  is, a franczia udvar akkori szokása szerint, mely minden érdemes idegent szívesen
                  alkalmazott, felajánlották neki az egyik gyalogezred parancsnokságát. Benyovszky
                  elfogadta azon feltétel alatt, hogy ez gyarmat-szolgálatra lesz szánva. Ekkor
                  ugyanis formozai gyarmatosítási tervére gondolt.</p>
               <p>Ez a terv tényleg annyira elfoglalta lelkét, hogy megragadta az első alkalmat,
                  hogy szóljon róla a miniszter előtt s feltárja neki terveit, melyeket kieszelt. E
                  terv szerint »gyarmatot akart alapítani, megszerezvén magának a bennszülött
                  lakosság jóakaratát, bizalmát és vonzalmát.« Benyovszky biztosra fogta, hogy »ha
                  lelkük fölött megszerezik a hatalmat, a bennszülöttek maguk fogják a gyarmatosokat
                  a vidék uraivá tenni; akkor, tevé hozzá, nem lesz nehéz velök elfogadtatni a
                  törvényeket s köztük olynemű kereskedelmet alapítani, az európai milyet nekik
                  ajánlani fogunk stb.« Szerinte »kevés lesz a kiadás; igényeinkben csupán a
                  szuverenitás jogának elnyerésére kell szorítkoznunk, nem kell kívánnunk egyebet,
                  mint segélypénzeket s csakis az anyaországgal folytatandó kereskedelem jövőbeli
                  előnyeit kell szem előtt tartanunk.«</p>
               <p>Ez eszmék igen okosak, értelmesek és gyakorlatiak voltak. Boynes úr, a
                  tengerészeti minisztérium államtitkára, teljesen magáévá tette őket. Csak egy
                  megjegyzése volt rájuk, hogy azokat nem Formozában, hanem Madagaszkárban kell
                  megvalósítani. Záradék alakjában pedig ajánlatot tett Benyovszkynak, »hogy ez
                  utóbbi szigeten alapítson egy telepítvényt, melynek segítségével később sokkal
                  terjedelmesebb tervet lehetne megvalósítani, megnyervén az ország királyainak,
                  herczegeinek és főnökeinek bizalmát s rábírván őket arra, hogy szigetüket ő
                  Felsége, a franczia király védnöksége alá helyezzék.«</p>
               <p>Ily fajta küldetés, a melyet egy oly nagy ország mint Francziaország támogatott,
                  természetesen sokkal inkább megfelelt Benyovszky vágyainak, semhogy azt
                  visszautasította volna; elfogadta tehát. Mikor a követendő útról és eszközökről
                  értekeztek vele, 1200 főből álló sereget akartak melléje adni; de ő azt felelte a
                  miniszternek, hogy ez a szám »igen nagy oly vállalathoz, a melynél a fődolog: a
                  bennszülöttek bizalmát megnyerni.« Figyelmébe ajánlotta továbbá a ministernek,
                  hogy neki elég lesz háromszáz ember is, s megegyeztek abban, hogy maga fogja
                  azokat toborzani, hogy a vállalatra legalkalmasabbakat válogathassa ki. A többi
                  eszközökre vonatkozólag igéretet kapott, hogy évenkint küldenek neki 120
                  gyarmatost, férfit, nőt és gyermekeket, küldenek a szükséghez képest fegyvereket,
                  puskaport, kelméket és kereskedelmi czikkeket, melyek alkalmasak a sziget népeivel
                  való cserekereskedésre. A szállítási költségeknél megtakarítást eszközlendők,
                  abban állapodtak meg, hogy Benyovszky mindenért, a mire az első évben csak
                  szüksége lesz, Ile de France kormányzóihoz fog fordúlni, a kik különben felügyelni
                  tartoznak raktáraira, költségeire s a cserére szánt kereskedelmi czikkeire.</p>
               <p>Miután ezeket így előzetesen megbeszélték, Benyovszky hozzáfogott
                  előkészületeihez, összetoborzotta embereit s kibérelte a hajót, a melyre
                  felszállaniok kellett. De mikor már mindezen előkészületek megtörténtek s
                  Benyovszky éppen el akart útazni, átadták neki megbízását; ebben nagy
                  meglepetésére egy záradékot talált, melyről tulajdonképen soha sem volt szó a
                  miniszterrel folytatott tanácskozásokban. E záradék szerint Ile de France
                  igazgatói fognak egyedűl dönteni Benyovszky minden kívánságát illetőleg,
                  vonatkozzék az bármilyen dologra, bármilyen személyre. Benyovszky azonnal
                  figyelmeztette őket, hogy hasonló körülmények közt függésbe jöhet az igazgatók
                  rosszakaratától, kik így mindent megtagadhatnak tőle s következetesen megköthetik
                  kezeit.</p>
               <p>Elutazásának előestéje volt, mikor megbizatását megkapta. A dolgon azonnal
                  változtatni lehetetlen volt, de a miniszter megüzente, hogy legyen nyugodt, s
                  biztosította, hogy azonnal fog rendeleteket küldeni Ile de Franceba, melyek neki
                  teljes megnyugvást adnak, és melyek még ő előtte érkeznek oda.</p>
               <p>Akár feledékenységből, akár más okokból e rendeleteket nem küldték el. Így aztán
                  ez a szerencsétlen ember, telve kezdeményező kedvvel, erélylyel és tehetségekkel,
                  a kinek teljesen szabad kezet kellett volna engedni, oly egyének szabad
                  tetszésére, önkényére bízatott, kikben nem voltak meg az ő eszméi, sem tehetségei,
                  sem buzgalma, sem az az isteni ihlet, mely nélkül az övéhez hasonló vállalatot sem
                  tervbe venni, sem jól végrehajtani nem lehet és a kik, éppen ezen oknál fogva, még
                  az esetben is, ha nem állott volna érdekükben terveinek végrehajtását
                  megakadályozniok, természetszerűleg oda törekedtek, hogy őt ellenvetéseikkel
                  törekvéseiben megbénítsák.</p>
               <p>Benyovszky Kamcsatkából Francziaországba 1772 augusztus 8-án érkezett; a következő
                  hóban (szeptember 17-én) már megkapta kiküldetését Madagaszkárba. Párizst, hogy a
                  hajójára szállhasson, 1773 május 22-én hagyta el, s ugyanazon év szeptember 22-én
                  kötött ki Ile de Franceban.</p>
               <p>És már ekkor kitört közte és e sziget igazgatói közt az a gyűlöletes, kegyetlen és
                  hazafiatlan harcz, melyre a franczia gyarmatosító politika nem egy példát mutat
                  fel, és a melynek kikerülése a jövőben nagyon kívánatos volna.«</p>
               
            </div>
            <div type="chapter">
               <head>ÖTVENÖTÖDIK FEJEZET. BENYOVSZKY LETELEPEDÉSE MADAGASZKÁRON.</head>
               <p>»Ile de France közigazgatásának élén akkor két ember állott; a kormányzó, de
                  Ternay volt az egyik, s az intendáns vagy al-kormányzó, Maillard, volt a
                  másik.</p>
               <p>Mikor Benyovszky megérkezett, de Ternay távol volt. Maillard az első szóra, midőn
                  Benyovszky elmondta neki, hogy mit akar tenni, kijelentette, hogy egy oly
                  telepítvény felvirágoztatása, a minőt ő tervez Madagaszkáron lehetetlen, hogy ő,
                  Maillard, ennek ellene van, meg különben is ez az összes ile de francei és bourbon
                  szigeti kereskedők romlására szolgálna, mert a király által birtokolt kereskedelmi
                  monopolium értelmében ezentúl a telepítvényt kellene közvetítőűl felhasználni a
                  madagaszkári kereskedelemben. A Benyovszky által kért tárgyakra vonatkozólag pedig
                  azt felelte, hogy ő mit sem akar magára vállalni s be kell várni a kormányzó
                  visszaérkezését. Mikor néhány hét múlva aztán a kormányzó megjött, az ő
                  magatartása is hasonló volt. Ő is felszólalt a telepítvény alapítása ellen, egész
                  nyiltan kimondta, hogy ezt a tervet el nem fogadhatja, és különben is
                  csodálkozott, hogy az udvar miként határozhatta el magát ilyen dolog
                  megvalósítására az ile de francei kormányzóság megkérdezése nélkül. Erre aztán egy
                  szövetkezet alakúlt a kereskedők, a kormányzó, az intendáns és az ültetvényesek
                  között. Czélja volt e szövetkezetnek Benyovszkyt megakadályozni megbizatása
                  teljesítésében és őt a visszatérésre kényszeríteni.</p>
               <p>Így tényleg nemcsak az embereket és kereskedelmi czikkeket nem kapta meg Maillard
                  és Ternaytől, miket pedig a miniszter rendelete folytán ki kellett volna
                  szolgáltatniok, de még azt is ellenezték, hogy azt másoktól szerezhesse meg
                  magának. Így aztán visszatartották őt öt hosszú hónapig. Hála Benyovszky erélyének
                  és tevékenységének, végre is kijátszhatta mindenféle cseleiket; a hirtelen
                  meglepetés eszközéhez kellett azonban nyúlnia, hogy maga és emberei hajóra
                  szállhassanak.</p>
               <p>1774 februárban kötött ki az Antongil öbölben. Elhatározta volt ugyanis, hogy a
                  telepet erre a partvidékre építi, részint mert ez északi part egészségesebb volt,
                  részint mert a kereskedelem a két franczia szigettel éppen a Tamatave és Antongil
                  öblök közt volt legjobban szervezve.</p>
               <p>Minthogy Benyovszkyt nem lehetett elterelni terveinek végrehajtásától, Ile de
                  France kormányzói elhatározták, hogy semmitől sem riadnak vissza, hogy ügyét
                  zátonyra vigyék. A kereskedőkkel egyetértve, a partvidék összes néptörzsei közt
                  azt híresztelték el, hogy ő csak azért jött közéjük, hogy Madagaszkár lakóit
                  rabszolgaságba vesse, és hogy őt a franczia király állítása ellenében, semmiben
                  sem segíti. Világos dolog volt, hogy ha a bennszülötteket ellene fel tudják
                  lázítani, akkor az egész telepítvény-alapításnak vége.</p>
               <p>De Benyovszky nemcsak a tervezések embere volt; csodálatos lángész volt ő minden
                  munkának végrehajtásában s páratlanúl tudott bánni az emberekkel. A mint
                  megállapította az Antongil öböl végében a megalapítandó város határait, melyet
                  Louisbourgnak nevezett el, megismertette szándékait a vidék minden törzsével; hála
                  ügyességének, szelídségének, okosságának s nagy igazságszeretetének teljesen
                  lefegyverezte az előítéleteket, melyeket ellene az ile de franceiak ébresztettek
                  fel a bennszülöttekben s szerződésekkel magához fűzte őket. Egyetlen egy törzs
                  volt, mely ellenállott, a Zaffi Rabé-i. De Benyovszky sajátságos ügyességével meg
                  tudta venni ezek falvait, a mi őket arra kötelezte, a többi bennszülöttekkel
                  szemben, hogy elvonúljanak. A mint aztán ennek daczára meg akarták őtet támadni,
                  hivatkozott szövetségeseinek ítéletére és ezek nemcsak igazat adtak neki, de még
                  segítségüket is felajánlották a Zaffi Rabé-k visszaverésére.</p>
               <p>Ily módon Benyovszky néhány hó alatt arra a csodálatos eredményre jutott, hogy a
                  bennszülöttek az ő érdekében indúltak a harczba.</p>
               <p>Néhány mocsár Louisbourgot egészségtelenné tette. Benyovszky munkásokat kért,
                  jutalmat igérvén nekik. A barátságos törzsek 6000 embert hoztak oda neki s négy
                  nap alatt egy 1500 toise hosszú csatornát ástak, a mely megkönnyíté az összes
                  vizek lefolyását.</p>
               <p>Minthogy Benyovszky a belföld egy oly helyéről hallott beszélni, melyet az
                  »Egészség mezejének« neveztek, a melyben egy heti tartózkodás elegendő, hogy az
                  ember a parton szerzett lázát elveszítse, felkereste ezt a helyet, oda beteg
                  emberei számára egy erődöt épített s a bennszülöttek segélyével közte és
                  Louisbourg között közvetlen összeköttetést létesített egy hat mértföld hosszú s
                  négy toise széles út által, melyet két oldalt árok kisért.</p>
               <p>Ezután Agonczi egy törzse arra kérte, hogy őtet is vegye fel a bennszülöttekkel
                  kötött szövetségbe; Benyovszky elment hozzá, elfogadtatta vele Francziaország
                  védnökségét s rábírta őtet annak megigérésére, hogy a törzs útat fog készíteni
                  Agonczi és Louisbourg közt, mely mintegy huszonnyolcz mértföld hosszú s
                  elkészítésére tizenkétezer ember munkája szükséges.</p>
               <p>A Foulepointe körűl lakó népek egymással háborúskodván, őt kérték fel ügyükben a
                  bíráskodásra; ő megszüntette köztük a viszályt és egyezségük fejében megigértette
                  velök, hogy útat készítenek Foulpointetől Louisbourgig s e czélra a munka teljes
                  befejeztéig tízezer munkást adnak.</p>
               <p>Röviden szólva, Benyovszky harminczkét hónapig tartó louisbourgi időzése alatt oly
                  dolgokat vitt végbe, hogy száz évvel későbben, 1863-ban a »Compagnie de
                  Madagascar« ügynökei, mikor a sziget ezen részének erdeiben kutattak, egészen
                  elcsodálkoztak, mikor a Benyovszky munkálatainak nyomaira akadtak.</p>
               <p>Pedig ezen idő alatt semmi segélyt sem kapott az anyaországtól. Minden sürgető
                  levelét válasz nélkül hagyták. Sem a százhúsz gyarmatost, sem a kereskedelmi
                  czikkeket, melyeket neki az igéret szerint minden évben el kellett volna küldeni,
                  nem kapta meg. A hányszor csak rizst, szarvasmarhát vagy rabszolgákat küldött Ile
                  de France-ra, a kormányzók mindent megigértek neki, de nem küldték el sem a
                  gyarmatosokat, sem a mesterembereket, sem azokat a tárgyakat, a mikre szüksége
                  lett volna. És lelketlenségökben még azt sem adták meg neki, a mivel eltarthatta
                  volna a telep katonáit és a többi emberét. Őt, hogy az igazat megmondjuk, az
                  anyaország egészen elhagyta; szerencsétlen társait e miatt nagy csüggetegség fogta
                  el.</p>
               <p>Egy hollandi hajó véletlenűl kerűlt arra a vidékre s Benyovszky ily módon
                  szerezhetett magának posztót; csakhogy hamarosan szabókat meg varrónőket kellett
                  teremtenie, hogy ezek embereinek ruhákat készítsenek. Hogy pedig lábbelikre is
                  szert tegyen, bőröket csereztetett ki és csizmadiákat taníttatott be.</p>
               <p>Az Ile de francei kormányzók irígykedése a helyett, hogy csökkent volna,
                  napról-napra emelkedett, mikor látták, hogy hasztalan minden törekvésük, mely a
                  telepítvény megrontására irányúlt.</p>
               <p>A t. olvasó még emlékezni fog, hogy a kormányzók voltak megbízva felügyeletet
                  gyakorolni a raktárak és a kereskedésre szánt kereskedelmi czikkek fölött. Abban a
                  reményben, hogy a vállalatnak legalább kereskedelmét tehetik tönkre, a
                  megbizottaknak, kiket a felügyelet vezetése czéljából Benyovszkyra erőszakoltak,
                  azt az utasítást adták, hogy a számadásokat ne vezessék pontosan és elősegítsék a
                  pazarlást. Mindezeknek daczára 1775 végén, azaz nem egészen két év múlva, az
                  üzletek 340.000 livre tiszta nyereséget hajtottak. S a fejlődés minden téren
                  mutatkozott. Nem múlt el hónap, hogy a belföld vagy a partvidék valamely népe ne
                  küldött volna megbizottakat szövetség kötése végett.</p>
               <p>Benyovszky tanácsára a bennszülöttek minden barbár és vérengző szokásaikat, minő
                  volt péld. az, hogy bizonyos baljóslatú napokon született gyermekeiket megölték, -
                  egymásután önként eltörölték.</p>
               <p>Mindent összevéve, a szövetség, melynek élén Louisbourg állott, oly jelentőségre
                  tett szert, hogy a szakalávok, kik ma a francziák szövetségesei, de akkor a sziget
                  urai voltak, gyanús szemekkel kezdték nézni és megsemmisítésére fegyvert ragadtak.
                  Ez a háború igazi próbakő volt, mely könnyen végzetessé válhatott volna. Ilyen
                  súlyos körülmények közt Benyovszky közös védelemre hívta fel szövetségeseit, bár
                  nem volt biztos, hogy azok meg fognak jelenni. A felhívásra egyetlen egy sem
                  maradt el. Ez a legteljesebb bizalom jele volt, mert a szakalávoktól
                  emberemlékezet óta mindenki rettegett. Az összeütközés, a mely ezután megtörtént,
                  a szakalávok tökéletes leveretésével végződött s ezek kénytelenek voltak békeért
                  esdeni.«</p>
               
            </div>
            <div type="chapter">
               <head>ÖTVENHATODIK FEJEZET. BENYOVSZKY HALÁLA.</head>
               <p>»Ettől az időponttól kezdve Benyovszky terveiben nagy változás állott be,
                  folytatja franczia forrásunk:</p>
               <p>»Francziaország őt egészen magára hagyta; az Ile de France kormányzói lelkét
                  naponként újabb és újabb keserűségekkel tölték el, bár Louisbourg felvirágzásából
                  következtetni lehetett azokra a különböző előnyökre, a melyeket Madagaszkár
                  olyatán újjászervezése, a minőnek ő kontemplálta, kétségtelenül nyújtott volna.
                  Mindezek a dolgok időnként a derék magyar grófot arra bírták, hogy gondolkozzék a
                  fölött, milyen virágzó állapotokat teremthetne ő, ha a helyett, hogy mindig
                  akadályokkal kelljen küzdenie, sikerűlne valami hatalmasabb európai kormány
                  támogatását megnyernie. Az az összetartás, a melyet az alig két évig fennálló
                  szövetség a szakalávokkal szemben tanúsított, azután más hasonló természetű
                  megfigyelései arról győzték meg, hogy Madagaszkár néptörzseiben megvannak
                  valójában azok az előföltételek, a melyek alapján őket politikailag fegyelmezni és
                  a kultivált népekkel minden más tekintetben egy színvonalra emelni lehetne.</p>
               <p>Nagyon természetesnek találhatjuk tehát, hogy ezentúl figyelmet fordított egy
                  gondolatra, a melyet néhány néptörzs benne fölkeltett, midőn őt a törzsfőnökség
                  elvállalására több ízben fölszólította, és a melyet egy legenda, a mit róla a
                  szakalávok leveretése után terjesztettek, könnyen megvalósíthatóvá tett. Ezen
                  legenda szerint ő lett volna annak a Ramini családnak az utolsó élő tagja, a mely
                  ős idők óta szolgáltatta a madagaszkáriaknak az »ampanszakabé«-kat vagyis a
                  legfőbb törzsfőket; anyja pedig - ezen legenda szerint - ugyanezen családból
                  származó herczegasszony volt, a kit hatvan évvel azelőtt, még egészen fiatal
                  korában, Ile de France-ra vittek, a hol is fiát szülte. Benyovszky különben is oly
                  jól tudott beszélni a szigetlakók nyelvén, hogy a bennszülöttek őtet egészen maguk
                  közűl valónak tekintették, a ki azonban szerintük kiváló és magasabb lény
                  volt.</p>
               <p>Benyovszkynak terve, a melyről fentebb szóltunk, az volt, hogy magát Madagaszkár
                  fejedelmévé tegye, ott európai mintára szervezze kormányát, azt Franczia- vagy egy
                  más ország szuverenitásának alávesse és azután a két ország között hatalmas
                  kereskedelmet és nagymérvű bevándorlást teremtsen, oly módon, hogy ez
                  mindkettejöknek csak hasznára váljék.</p>
               <p>A terv egyike volt a legkalandosabbaknak. Mivel azonban az ile de france-iak
                  alattomosságai mindig jobban bántották, Benyovszky végre is a megvalósításához
                  fogott. De mielőtt e czélból csak egy lépést is tett volna, meg akarta
                  lelkiismeretét nyugtatni, - a miért neki elismeréssel kell adóznunk - és tisztázni
                  akarta helyzetét Francziaországgal szemben, hogy magáról a hűtlenségnek még csak
                  gyanúját is elhárítsa. Ez a dolog 1776 szeptember havában, oly időben történt, a
                  midőn az Ile de Franceról küldött ellenőrző biztosok évenként el szoktak jönni,
                  hogy a gyarmat pénzügyi és kereskedelmi állapotát felűlvizsgálják. Miután a
                  biztosok a számadásokat átvizsgálták és hivatalosan megállapították, hogy azok
                  leszámítva az árútárakban felhalmozott kereskedelmi czikkeket, 450.000 livre
                  tiszta nyereséggel zárattak le, Benyovszky tőlük igazolványt kért, a melyben
                  bizonyítsák, hogy a gyarmat kezelése kifogástalan volt; mikor ezt megkapta, mint
                  az »Antongil-öböl melléki gyarmatnak franczia királyi kormányzója« beadta
                  lemondását.</p>
               <p>Csakis, midőn mindezeken a formalitásokon túl volt, fogadta el, a bennszülöttek
                  felé fordúlván, az ő ajánlataikat. Több hatalmasabb néptörzsnek kezdeményezésére
                  egy nagy gyűlés (cabarre, mint Benyovszky idejében írták, vagy kabar, a mint most
                  mondják) hivatott össze; megjelentek ott a férfiak a sziget minden részéből, és
                  miután a hagyományos szertartásokat elvégezték volt, Benyovszkyt kikiáltották és
                  elismerték »ampanszakabé«-nak vagyis legfőbb törzsfőnek.</p>
               <p>Néhány nappal későbben Benyovszky egy másik gyűlést is tartatott, a melyben a
                  jelenlevők megegyeztek abban, hogy egy harminczkét tagból álló »legfelső tanács«
                  és egy tizennyolcz tagból álló »állandó tanács« alakíttassék; e tanácsok
                  támogatása mellett akarta ő a kormányhatalmat gyakorolni. Ugyanezen ülésben
                  először is kineveztek az első tanácsba tizenkét tagot, (négy európait és nyolcz
                  bennszülöttet,) a többi húsznak kinevezését későbbre halasztották, hogy legyen
                  helye a tanácsban a csak ezután jövő európaiaknak, meg azoknak a bennszülötteknek,
                  a kik későbben mutatnák ki tehetségeiket. Ugyanebből az okból az állandó tanácsba
                  is csak nyolcz tagot neveztek ki, még pedig két európait és hat bennszülöttet.</p>
               <p>Miután ezen intézkedései jóvá hagyattak, Benyovszky tudtára adta a gyűlésnek, hogy
                  Európába szándékozik menni szövetség kötése végett. Elútazási tervét azonban a
                  legnagyobb ellenzéssel fogadták; nem is egyeztek abba másképen, mint úgy, hogy meg
                  kellett igérnie, hogy útjából vissza fog térni, akár vezetnek czélhoz alkudozásai,
                  akár nem. Ekkor, 1776-ban a november hónap már vége felé közeledett. Deczember
                  15-én Benyovszky hajóra ült és Francziaországba indúlt.</p>
               <p>Benyovszky telve bizalommal kelt útjára. Egy perczig sem kételkedett azon, hogy az
                  ő javaslatait, a melyek szerint Francziaország Madagaszkár teljes birtokába
                  juthat, Párisban a lehető legszívesebben fogják fogadni, hiszen ebből a birtokból
                  csak ők fognak hasznot húzni, a nélkül, hogy valamit is veszélyeztetnének.
                  Szerencsétlenségére azonban a magyar grófot az Ile de France és Bourbon szigetek
                  kormányzóinak hazug jelentései és sértő árulkodásai már megelőzték.</p>
               <p>Midőn tehát Európában megjelent, nemcsak hogy mesének kürtölték ki mindazokat a
                  vívmányokat, a melyeket az ő állítása szerint a bennszülötteknél elért, hanem
                  azzal is vádolták, hogy a Louisbourg-telepet hűtlenűl kormányozta. Benyovszky
                  azonban nem ijedt meg ezektől a vádaskodásoktól, a melyeknek forrását azonnal
                  fölismerte, hanem arra bírta a minisztert, hogy törvényes vizsgálatot rendeljen el
                  ellene; ez a vizsgálat azután oly annyira neki adott igazat, hogy a kormány
                  kényszerűlt őt minden gyanú alól feloldani és teljesített szolgálatainak nyilvános
                  elismeréseűl neki díszkardot adni.</p>
               <p>Miután ez az ügy elintézést nyert, - a mi pedig időbe kerűlt, mert a vizsgálatot a
                  szigeten, a helyszínén tartották meg, - Benyovszky megpendítette azt az eszmét,
                  hogy Madagaszkárt, úgy a mint mondtuk, Francziaországhoz kell csatolni. Azonban
                  ennél a pontnál a leghatározottabb ellenállásra talált. Vajjon a gyarmatügyek
                  ekkor még ugyanazon emberek kezében voltak-e, a kik Dupleix-t nyomorban hagyták
                  elpusztúlni, a kik Montcalm marquis-nak a király határozott rendeletei ellenére
                  semmi segélyt sem nyújtottak, és végre, a kik az 1753-ki gyűlöletes szerződést
                  megkötötték? Vagy pedig azok, a kiknek Benyovszky javaslatait tanulmányozniok
                  kellett volna, Ile de France és Bourbon kormányzóinak zsoldjában állottak-e? E
                  kérdésre megfelelnünk nehéz dolog volna. A mi azonban bizonyos, az az, hogy a
                  miniszter Benyovszky minden javaslatára süket maradt. Sőt mi több, a dolgok oda
                  fejlődtek, hogy azt sem engedték meg neki, hogy a franczia király nevében
                  Madagaszkáron bármit is tehessen.</p>
               <p>Elképzelhetjük, minő lelki hányattatásokon ment keresztűl a tetteknek ez a nagy
                  embere, a kinek emlékét ama törzsek nagyobb része még megőrizte volt, melyeket
                  Leguevel de Lacombe 1822-1825-ig terjedő madagaszkári útjában meglátogatott. Nem
                  volt föltehető, hogy az a konok ellenállás, a melyet a gépies gondolkodású vagy
                  rosszakaratú hivatalnoksereg útjába gördített, őt terveinek megvalósítására
                  irányzó törekvéseitől eltéríteni képes lett volna. Miután Francziaország támogatni
                  semmiképen sem akarta, ajánlataival szülőföldjéhez Ausztria-Magyarországhoz,
                  későbben pedig Angliához fordúlt. Ez a két ország azonban attól félt, hogy
                  Francziaország tiltakozását fogja fölidézni, mert hiszen ennek jogait
                  Madagaszkárra elvitatni nem lehetett. Végre, miután Európában hét éven keresztűl
                  hiába kéregetett, az akkor Párisban tartózkodó barátjának, Franklinnak tanácsára
                  az Egyesűlt-Államokba hajózott. Itt egy baltimore-i nagykereskedő czég egy
                  kereskedelmi czikkekkel megrakott hajót rendelkezésére bocsátott; 1784 október
                  25-én tehát elhagyta ezt a várost, elindúlt Madagaszkárba és Nosszi-Bé-vel
                  szemközt, a szigetnek Louisbourggal szemben fekvő oldalán kötött ki.</p>
               <p>Ekkor már nyolcz éve volt, hogy Madagaszkárt elhagyta. Ennek daczára a parton lakó
                  bennszülöttek rögtön fölismerték és a lehető legnagyobb lelkesedéssel fogadták.
                  Midőn, az antongili öbölbe akarván jutni, a szigeten keresztűl ment, útja
                  valósággal szakadatlan diadalmenet volt.</p>
               <p>Mi történt ezután? A következő eseményekről csak keveset tudunk; még pedig annyit,
                  hogy Benyovszky az újra szervezés munkája közben, a melynek tevékenységét szánta,
                  egy, a sziget partján fekvő, Ile de France birtokához tartozó rizsmagtár
                  igazgatójával összekocczant. Ennek az összekocczanásnak az okát biztosan nem
                  tudjuk. Sokkal ismeretesebb azonban az a hangulat, a melyet Ile de France és
                  Bourbon szigetén Benyovszkyval szemben tápláltak, semhogy föl lehetne a priori
                  tenni, hogy a magyar gróf lett volna a hibás. Már azt azonban teljes biztosan
                  tudjuk, hogy a pondichery-i ezred hatvan emberét, a kik akkor éppen Ile de France
                  szigetén voltak, ellene küldötték, hogy ezek őt megtámadták, és hogy abban az
                  összeütközésben, a melyben csak három európai ember volt a kiséretében, Benyovszky
                  egy puskagolyótól találva, elesett. (1786 május 23-án.) Alig múlt el egy éve ekkor
                  annak, hogy a szigetre visszatért.</p>
               <p>Így pusztúlt el nyomorúságosan egyike a legérdekesebb embereknek és - ki tudja? -
                  talán egyike a XVIII. század legnagyobb karaktereinek. Az akkori Francziaország
                  kivételével, bárhol szerencsésnek érezték volna magukat, ha szolgálatait
                  fölhasználhatják. A mi tisztviselőink azonban úgy Párisban, mint Ile de France-on
                  egyebet nem tudtak, mint útjába nehézségeket gördíteni és mindent a világon
                  megtenni, csakhogy a vállalkozó férfiút elriaszszák; midőn pedig ez végre sem
                  sikerűlt, megölték.</p>
               <p>Benyovszky halála után Ile de France bizonyos kereskedői és ültetvényesei
                  nyugodtan alhattak. Nem kellett többé félniök, hogy a nagy szigeten
                  versenytársakra találnak, vagy hogy ott kereskedelmökre vámot vetnek. A sziget
                  kormányzói szintén nyugodtan alhattak. Benyovszky halála után biztosak lehettek
                  benne, hogy Madagaszkár olyan jelentőségre soha sem fog vergődni, hogy Ile de
                  France és Bourbon tőle függővé váljanak.</p>
               <p>Benyovszkyban a legfőbb hatalom gyakorlására megvoltak a tehetségek, megvolt az
                  éles ész és az a képesség, a melynek az előbbi században Lacase és Montdevergue
                  csak csekély részével rendelkeztek, és a mely nélkül - mert a nagy forradalom óta
                  a helyzet lassan-lassan teljesen átalakúlt - Madagaszkár gyarmatosítása örökké
                  megoldhatatlan feladat maradt.</p>
               <p>Néhány évvel későbben a sziget megszűnt királyi birtok lenni; ezzel együtt
                  megszűnt az, a mit »kereskedelmi kiváltság«-nak neveztek; a forradalom tehát
                  gyökerében szűntette meg azt az ellentétet, a melylyel Benyovszky és Mandave Ile
                  de France-on és Bourbon szigetén találkozott.</p>
               <p>Madagaszkár gyarmatosításának terve ezután is nem kevésbé foglalkoztatta a
                  franczia politikusokat. Nem csodálhatjuk tehát, hogy 1791 végén a miniszter, midőn
                  Lescaliert a Jó-Reménység-fokán túl fekvő franczia gyarmatok polgári biztosává
                  kinevezte, különösen lelkére kötötte, hogy ezt a kérdést tanulmányozza alaposan.
                  1801-ben Bory-Saint-Vincent az Ile de France kormányzóságától hasonló megbízást
                  kapott. Az a háborús állapot azonban, a melyben Francziaország akkor állt, nem
                  igen engedte meg, hogy valami más dologhoz komolyan hozzáfogjon.</p>
               <p>Ile de France és Bourbon lakói egyébként Madagaszkárt a franczia kormány
                  felhatalmazása nélkül is megszállották, rajta nagy számmal megtelepedtek és ott
                  kereskedelmi telepeket meg ültetvényeket alapítottak. 1804-ben ezek a telepek már
                  elég nagy számmal voltak arra, hogy a kitűnő férfiú, Decaen generális, Ile de
                  France akkori kormányzója, szükségesnek találja, a szigeten alkormányzóság-félét
                  felállítani, Tamatavát tevén annak székhelyévé. Sylvain Roux tétetett az
                  alkormányzóság fejévé, megkapván a kereskedelmi igazgató czímét.</p>
               <p>1811-ben, Ile de France elveszte után, Sylvain Roux is meghódolni kényszerűlt. Az
                  angolok azonban még e hódolás után sem foglalták el a partvidéknek egyetlen egy
                  pontját sem; megelégedtek azzal, hogy a franczia erődöket mind lerombolják.«</p>
               
            </div>
            <div type="chapter">
               <head>ÖTVENHETEDIK FEJEZET. MADAGASZKÁR TÖRTÉNETE 1816-TÓL 1845-IG.</head>
               <p>(Franczia források szerint.)</p>
               <p>»A fentebb elmondottak kétségtelen bizonyítékai annak, hogy a múlt század végén,
                  sőt az 1811-iki békekötésig is Madagaszkár a »népjog« szerint, a mely Amerika,
                  Afrika és az Indiák egyes területeinek birtokba vételét szabályozta, a maga
                  egészében franczia tulajdon volt.</p>
               <p>Az 1815-ki békekötésben Francziaország az angolok javára lemondott Ile de
                  France-ról, a melyet ezentúl Mauritius szigetnek kereszteltek. Farquhar Róbert, a
                  szigetnek új angol kormányzója, megkisértette az említett béke alapján
                  Madagaszkárt is a maga hazájához csatolni, katonailag megszállotta Tamatavát és
                  Foulepointe-ot és Angolország nevében követelte mindazon jogokat, a melyeket
                  azelőtt ott a francziák gyakoroltak.</p>
               <p>A francziák értesűlvén Farquhar erőszakos tettéről, az angol kormány előtt
                  tiltakoztak ezen foglalás ellen. És mivel a párisi béke 8. pontja e tekintetben
                  minden kétséget kizárt, Nagy-Britannia nem tehetett egyebet, mint hogy a
                  tiltakozásnak helyt adjon. 1816 végével értesítette tehát a párisi kormányt, hogy
                  ugyanazon év október 18-án kelt rendeletével sir Róbert Farquharnak meghagyta,
                  hogy a madagaszkári régi franczia telepítvényeket adja vissza Bourbon sziget
                  kormányának és hogy Tamatavá-ból és Foulepointe-ból vonja vissza az angol
                  helyőrséget.</p>
               <p>Az angolok visszavonulása csakugyan megtörtént és 1817. márcziusától kezdve, meg
                  1818-ban franczia hajók a partvidék fontosabb helyeit nem egyszer meglátogatták,
                  tévén ott foglalásokat és gyakorolván a souverenitás jogait.</p>
               <p>Az 1816-ki októberi intézkedések által Francziaország tehát teljes elégtételt
                  nyert. Mindenki joggal tehette föl, hogy a madagaszkári kérdés teljesen meg van
                  oldva. A későbbi események azonban mást bizonyítottak.</p>
               <p>Farquhar nem egy könnyen mondott le terveiről. Ha már nyíltan őket meg nem
                  valósíthatta, megkisértette az alattomos utakat. Ez okból olyan álláspontra
                  helyezkedett, a melyre alig gondolt volna valaki, és a melyből kiindúlva hazája
                  igényeit Madagaszkárra megvalósíthatta. Ő eljárásában abból a szempontból indúlt
                  ki, hogy Madagaszkár független terület, a melyhez egyik hatalmasságnak sincs semmi
                  joga. E szempontnak messze kiható fontossága első pillantásra észrevehető. Nem
                  csak hogy Francziaország tiszta világos jogát evvel teljesen eltagadta, hanem
                  azonkívül Angolországnak módot nyújtott arra, hogy Madagaszkárt minden idegen nép
                  hódítási terve ellen megóvja és honfiainak lehetővé tegye, hogy ott
                  megtelepedjenek és a szigetet elfoglalják.</p>
               <p>Madagaszkár, miként általánosan ismeretes, ezen század elején valami harmincz
                  néptörzs között volt felosztva, a melyeket semmiféle kapocs sem fűzött össze,
                  ellenkezőleg, mindnyájan egymással többé-kevésbé ellenséges lábon állottak; ebben
                  a politikai szétdaraboltságban politikai egységet, még pedig szabad, öntudatos
                  egységet látni csak túlságosan megfeszített képzelő tehetséggel lehetett. Nem is
                  volt képzelhető valami politikai tevékenységet erre az egységre alapítani, ha csak
                  az illető nem akarta a szédelgés vádját magára vonni, vagy ha olyan eszközökhöz
                  nem nyúl, olyan tényeket nem teremt, a melyek az egységnek legalább a valószínűség
                  színét adnák. És épen ebben nyilvánúlt Farquhar lángelméje; ő megteremtette a
                  szükséges tényeket a hovák segítségével.</p>
               <p>Madagaszkár történetéből, fölfedezése előtt, csak keveset tudunk, de ebből a
                  kevésből is kiviláglik, hogy a sziget a legrégibb idők óta számtalan politikai
                  forradalomnak volt színtere. A huszonöt vagy harmincz néptörzs, a melyek közt a
                  sziget birtoka megoszlik, vajjon egy fajból való-e? Az etnografusok kimutatták,
                  hogy nem. De e mellett az is bizonyos, hogy valamennnyien egy nyelven beszélnek és
                  hogy valamennyien »malagasi«-knak nevezik magukat. Semmi sem bizonyítja, hogy ezen
                  néptörzsek között valaha is, valami szorosabb szövetség állott volna fenn, ámbár
                  az ampanszakabé czím, a melyet Benyovszky viselt, az ellenkezőre enged
                  következtetnünk. Annyi mindamellett bizonyos, hogy egy néptörzs mindig létezett, a
                  mely a többiek fölött bizonyos, az erőn alapuló fensőséget gyakorolt. E század
                  elején ez a fensőség a szakalávok kezében volt.</p>
               <p>A föntebb említett politikai küzdelmekben a törzsek egyike különösen erős próbára
                  volt téve. Már 3 vagy 400 év előtt a malájok lakta Ázsiából a szigetre
                  bevándorolván, a többi törzsek által a partokról a sziget belsejébe szoríttatott
                  és végre ott, egy hegyes tartományban telepedett le, a hol a föld aránylag sokkal
                  kevésbé termékeny mint másutt, és a melynek neve »Ankova« - An Hova »itt van a
                  hovák országa.«</p>
               <p>Ezek a hovák a múlt század végével a sziget belsejének egyik fensíkján valami
                  tizenkét törzsre oszolva, egymással békében ritkán éltek, míg végre az egyik,
                  »Andrianampuin« nevű törzsfő, az Imern, vagy közönségesebben Emirn nevű kerület
                  ura, szerencsés háborúival valamennyiöket egy uralom alá hajtotta. Ez az
                  Andrianampuin a hovák jelenlegi uralkodó házának alapítója volt. 1810-ben
                  bekövetkezett halála után az egyik fia örökölte a királyságot, a kit Madagaszkár
                  történelme I. Radama néven ismer. Ezt a Radamát szemelte ki Mauritius kormányzója,
                  hogy az ő segítségével terveit megvalósíthassa.</p>
               <p>Farquhar Radamának először is a sziget összes törzseit több-kevesebb látszattal
                  alá akarta vetni. Mihelyt Madagaszkárnak királyt adott, Angolország ezt könnyen a
                  maga szövetségesévé tehette, és Francziaországgal ellenséges lábra állítván,
                  ellene többé-kevésbé nyíltan támogathatta. Mivel pedig az ilyen király a saját
                  erejéből önmagát semmi esetre sem volt képes fenntartani, semmi sem volt
                  Nagy-Britanniának könnyebb, mint reá nagy befolyást gyakorolni és általa az egész
                  szigetre az angol protektorátust kiterjeszteni.</p>
               <p>Még most csak az volt a kérdés, vajjon Radama, a kit Farquhar Madagaszkár
                  királyává akart tenni, képes lesz-e betölteni azt a szerepet, még Angolország
                  segítségével is, a mit neki szántak és másrészt, vajjon hajlandó lesz-e azt
                  elvállalni? E czélból Farquhar néhány héttel később, mint az utolsó franczia
                  telepek, Tamatava és Foulpointe kiüríttettek, egyik tisztjét, Lesage kapitányt
                  Madagaszkárra küldötte avval a megbízással, hogy menjen el Radamához és győződjék
                  meg saját szemeivel a dolgok állásáról. Ha pedig a dolgok csakugyan úgy állanának,
                  miként azt Farquhar kívánta, Lesagenek Radamát elő kellett készítenie egy
                  Angolországgal kötendő szerződésre és őt arra bírni, hogy a tengerparton is
                  foglaljon el helyet, a honnan új szövetségeseivel közvetlen érintkezhessék.</p>
               <p>Az ajándékok, a melyeket Lesage magával vitt, különösen alkalmasak voltak egy vad
                  nép törzsfejét elkápráztatni. És csakugyan, Radama el levén általuk bűvölve, az
                  angol követet a legbensőbb szívességgel fogadta. Meg is egyeztek egymással
                  csakhamar. Megegyeztek abban, hogy néhány hónappal későbben Radama a tenger
                  partján el fogja foglalni Tamatavát, a honnan egy út saját országába vezetett.
                  Tamatava az angolok segítségével csakugyan eljutott a hovák birtokába. Mauritius
                  kormányzója tehát közvetlen összeköttetésbe léphetett vele.</p>
               <p>Tamatava birtokba vétele után két hónappal Farquhar újabb követséget küldött a
                  hovák királyához. E követségnek élén a keletindiai hadsereg egy altisztje, James
                  Hastie állott, a ki igen ravasz volt, mindenféle cselfogáshoz értett és rendkívül
                  nagy ügyességgel tudta a műveletlen, barbár, meg a félművelt embereket magának
                  megnyerni. Ez az ember Mauritius kormányzójának megbecsülhetetlen szolgálatokat
                  tett Madagaszkárban; nélküle Farquhar, jeles tulajdonságai daczára, czélját
                  teljesen aligha érte volna el.</p>
               <p>El levén látva Hastie mindenféle ajándékkal, egy szerződés tervét is elvitte
                  magával, a melyet a hovák királyával el kellett fogadtatnia. Ennek a szerződésnek
                  titkos czélzatai a filanthropia, az emberszeretet mezébe voltak burkolva. Nem volt
                  abban egyébről szó, mint a rabszolgakereskedésről, a melyet Radamának meg kellett
                  tiltania, valahányszor valaki Madagaszkárban rabszolgákat akart vásárolni oly
                  szándékkal, hogy azokat a szigetről elvigye és másutt eladja. De ebben a
                  szerződésben Radamát az angolok »Madagaszkár és a tőle függő szigetek királyá«-nak
                  czímezték. Mivel pedig a rabszolgakereskedés ilyetén betiltása rá nézve anyagi
                  veszteségekkel járt, megállapodtak, hogy Mauritius kormányzója e veszteségekért
                  kárpótlásúl neki évenként 1000 aranyat, 1000 ezüst dollárt, 10.000 font puskaport,
                  100 muszkétát 10.000 kovás puskát, 400 ember részére egyenruhát, 12 altiszti
                  kardot, bizonyos mennyiségű kelmét, egy egyenesen ő rá szabott tábornoki
                  egyenruhát, kalappal és czipőkkel, továbbá két lovat fog küldeni. Ezen ajándékok
                  elküldésének egyetlen egy föltétele volt: az, t. i. hogy az angoloknak Radama
                  udvarában lakó megbizottja írásban bizonyítani fogja, hogy a fentebb említett
                  szerződés minden pontjában betartatott.</p>
               <p>Ezek voltak a szerződés pontjai. Könnyen felfogható, hogy Radama azt készségesen
                  aláírta. Így tehát Radama, a ki alig volt Madagaszkár negyvenedrészének
                  birtokában, »Madagaszkár és a tőle függő szigetek királyá«-vá minősűlt.
                  Angolország pedig daczára, hogy a népjog szabályai szerint a sziget ügyeibe
                  avatkoznia nem volt szabad, a hova udvarba egy megbizottat küldhetett. A kérdéses
                  szerződés 1817 október 17-ről keltezett.</p>
               
               <p>
                  
               </p>
               <p>
                  <hi>M</hi>
                  <hi>ADAGASZKÁR BENSZÜ</hi>
                  <hi>LÖTTEI.</hi>
                  <hi>Másolat G</hi>
                  <hi>R</hi>
                  <hi>. B</hi>
                  <hi>ENYOVSZKY</hi>
                  <hi> emlékiratai eredeti angol kiadásának melléklete után.</hi>
               </p>
               
               <p>Időközben a francziákban is fölébredt a vágy Madagaszkáron, illetőleg a közelében
                  fekvő szigeteken maguknak valami kikötő-helyet megszerezni. Ezt Farquhar megtudta
                  és megakadályozására újabb terveket kovácsolt. A hovák országát politikailag és
                  katonailag át akarta alakítani. Az újításoknak megvalósításával megint Hastiet
                  bízta meg.</p>
               <p>Radama, ámbár látszólag korlátlan hatalommal uralkodott, népére nagyobb befolyást
                  nem gyakorolt, mint a frankok első királyai. Az ország minden fontosabb ügye nagy
                  népgyűléseken, »Kabar«-nak hívták őket, nyert elintézést. Minden hovának joga volt
                  ezeken a népgyűléseken megjelenni; azonkívül is minden intézkedésében, a mit a
                  kabar fölhatalmazása nélkül akart tenni, Radama számolni tartozott a nagyok
                  véleményével is.</p>
               <p>Nagyon tiszta dolog, hogy ilyen körülmények között magában e népben könnyen
                  keletkezhettek olyan áramlatok, a melyek bizonyos esetekben az angol politika
                  czéljainak útjában állhattak volna. Ez okból Radama Hastie tanácsára a kabarokat
                  minden tanácsadó és döntő hatalmuktól megfosztotta. Nem hítta többé a népgyűlést
                  össze, mint csak oly czélból, hogy tudtára adja azt, a mit maga személyesen már
                  eldöntött. A nép nagyjait pedig szoros felügyelet alá helyezte; a mint valami
                  lanyhaságot, véleménykülönbséget vagy függetlenségre való törekvést vett náluk
                  észre, azonnal megmérgeztette vagy leszúratta őket. Ez a politikai átalakulás,
                  tekintve, hogy Radama mindenben csak Hastie kívánságát teljesítette, a hovák
                  erejét teljesen az angoloknak szolgáltatta ki.</p>
               <p>A politikai átalakítást a katonai követte. Katonai szervezetök tekintetében a
                  hovák a madagaszkári többi népektől semmiben sem különböztek. Ha ugyanis a háború
                  viselést elhatározták, a harczosokat összehívták és csoportokba gyűjtvén, útnak
                  indították. Könnyen belátható, hogy az ilyen katonák európai csapatok előtt helyt
                  nem állhattak. Hastie tanácsára tehát Radama a katonai szolgálatot minden hovára
                  kivétel nélkül kiterjesztette. Ennek az volt a következménye, hogy ez a kis
                  népség, a mely körülbelűl 600.000 lélekből állott, 80-100.000 katonát volt képes
                  síkra állítani, a kik közűl 20-25.000 ember folytonosan, fegyverben állott. A
                  katonai büntető-törvényt is szörnyű szigorúvá tette Radama; mindenki, a ki
                  állomását elhagyta, pedig ez a barbár népeknél gyakran előfordúlt, tűzhalált
                  szenvedett.</p>
               <p>Mindezen rendszabályok a hovákot zsákmányra vágyó törzszsé, csupa katonákból álló
                  állammá változtatták. Ehhez a szervezethez járúltak még a puskák és ágyúk, a
                  melyekkel az angolok őket fölfegyverezték, és a melyeknek segítségével könnyen
                  megszerezték maguknak a többi madagaszkáriak fölött a fensőbbséget.</p>
               <p>Midőn tehát a francziák Sylvain Roux vezérlete alatt megjelentek és Sainte-Marien
                  megtelepedtek, Farquhar könnyen útjokat állhatta. Miután a hovákat a francziákkal
                  szemben ellenállásra tüzelte föl, velök egy újabb szerződést kötött, a melynek 1.
                  pontja az egész szerződés czéljáról világos képet ad:</p>
               <p>1. pont. A britt király ő felségének hajói, vagy bármely más angol hajó, a mely
                  törvényes megbízást kapott a rabszolga-kereskedés megakadályozására, ezen
                  szerződésnél fogva feljogosíttatik minden hajót, minden vízi járóművet, legyen az
                  akár a madagaszkári király alattvalóinak tulajdona, akár más bármiféle nemzet
                  polgárainak birtoka, - a melyet Madagaszkár valamely kikötőjében, öblében,
                  folyó-torkolatában, partján vagy partja közelében talál, és a mely rabszolgákkal
                  kereskedik, vagy a rabszolga-kereskedésben segédkezik, vagy csak arra ösztönöz is,
                  - megtámadni és elfoglalni.</p>
               <p>Ezen szerződés értelmében, Radama nagylelkűsége következtében, az angolok
                  Madagaszkár összes partvidéke fölött a rendőri felügyeletet megkapták.</p>
               <p>Midőn pedig Radama az angol bíztatásra Fort Dauphint is, a hol hat franczia
                  katonából álló őrség volt, elfoglalta, Hastie vele, a ki irányában hálára volt
                  kötelezve, új szerződést kötött; e szerződés szerint az angol hajók jogot nyertek
                  Madagaszkár minden kikötőjében kikötni és ott az árúk értékének 5 százalékát vámúl
                  lefizetvén, kereskedést folytatni; ugyanezen szerződés biztosította továbbá az
                  angoloknak azt a jogot, hogy a szigeten megtelepedhessenek, kereskedhessenek,
                  hajókat és házakat építhessenek és a földeket művelhessék.</p>
               <p>Farquhar tehát 1825 végén terveit nagyrészt megvalósította; a francziák
                  Sainte-Marieból alig szállhattak ki a sziget partjain, az angoloknak ellenben a
                  szabad megtelepedés és kereskedés mindenfelé biztosítva volt.</p>
               <p>Mindezen cselszövények ellen a francziák semmit sem tettek. Bourbon és
                  Sainte-Marie lakói az angol befolyás terjeszkedésétől annyira el voltak bűvölve,
                  hogy meg sem kisértették hasznot húzni abból az általános fölkelésből, a melyet a
                  Fort-Dauphin körűl lakó törzsek, meg a francziáknak az Antongil-öböl mellékén lakó
                  feneriffai szövetségesei a hovák ellen támasztottak. A fölkelés kívülről semmi
                  támogatásban sem részesűlvén, a hovák azt nagy kegyetlenséggel elnyomták.</p>
               <p>A francziák be nem avatkozását ezen fölkelésekbe Radama gyávaságnak tekintette, és
                  újabb rendszabályokhoz nyúlt, a melyek Bourbont és Sainte-Mariet sújtották.</p>
               <p>E két franczia gyarmat ugyanis csak azon föltétel alatt tarthatta fenn magát, ha
                  Madagaszkártól vehetett rizst, marhákat és akár szabad munkásokat, akár
                  rabszolgákat. Radama pedig Sainte-Marie kereskedőinek határozottan megtiltotta,
                  hogy Madagaszkárnak a szigetjökkel szemben fekvő részén akár rizst, akár
                  szarvasmarhát vehessenek; csakis Foulpointeban vagy Feneriffában láthatták el
                  magukat ezekkel a szükséges dolgokkal; itt is azonban a be-, valamint a kivitelnél
                  a hováknak óriási vámot kellett fizetniök. Ez azután az élelmi szereket annyira
                  megdrágította, hogy a gyarmat gazdasági viszonyainak egészen át kellett
                  alakúlniok. A kereskedelmi tilalmat a hovák olyan szigorúan kezelték, hogy midőn
                  egy alkalommal egy franczia kereskedőt a vihar a sziget azon partjára vetett ki, a
                  hol a kereskedelem tiltva volt, őt vád alá helyezték és rabszolgáúl eladták.
                  Elrendelte továbbá Radama, hogy minden madagaszkári halállal bűnhődjék, a ki a
                  francziák kezébe akár szabad munkást, akár rabszolgát juttatna; holott ezekre a
                  franczia gyarmatosoknak a föld megművelése czéljából föltétlen szükségök volt.</p>
               <p>Ezen tilalmak arra bírták az akkori franczia tengerészeti minisztert, Hyde de
                  Neuville-t, hogy egy kisebb expedicziót szereljen föl és ezt Bourbon-sziget
                  kormányzójának rendelkezésére bocsássa.</p>
               <p>Időközben a hovák országában is nagy átalakulás ment végbe. Radama 1828 júl. 27-én
                  meghalt; a nép nagyjai félvén, hogy utódja ugyanazt a zsarnoki kormányzást fogja
                  folytatni, mint elődje, megszállották a királyi palotát, hatalmukba kerítették
                  Radama feleségét és »Ranavalo« néven királynéjukká kiáltották ki, már előbb
                  rábírván őt egy alkotmány elfogadására, a mely szerint semmi se bírjon
                  törvényerővel, a mit ők heten alá nem írtak. Mivel pedig más trónkövetelőktől is
                  tarthattak, az összeesküvők Radama egész családját kiirtották. Csak egy: Ramenetak
                  menekűlhetett el.</p>
               <p>Ez a forradalom nem csak Radama személyes és zsarnoki uralmát alakította át
                  oligarchikussá, hanem mindjárt kezdetben nagy részt az angolok ellen is irányúlt.
                  Az új kormány első tette volt, hogy az Angolországgal 1817-ben kötött szerződést
                  megsemmisítette, a Tananarivában megtelepűlt angoloknak lehető sok
                  kellemetlenséget okozott és még az új angol megbizottat sem akarta ilyenűl
                  elismerni és városában megtűrni. Végre az angol kereskedő-hajókat is olyan elbánás
                  alá fogta, mint a többi idegen hajókat.</p>
               <p>Mindebből Bourbon kormányzója azt következtette, hogy a hovák le fognak mondani az
                  egész szigetre táplált alaptalan igényeikről és ennek következtében a háború
                  kikerülhető lesz. Csakhamar azonban az ellenkezőről győződött meg és a háború
                  kitört.</p>
               <p>A franczia csapatok vezére, Gourbeyre, azonban feladatának megoldására képtelen
                  volt. Tinting-et ugyan elfoglalta, azonban Foulpointe-nál a hovák erődjét
                  elfoglalni képes nem volt.</p>
               <p>Ez a vereség a francziák ügyének a benszülötteknél igen sokat ártott és miután az
                  1830-ki júliusi forradalom Párisban is kormányváltozást okozott, a háború
                  megszűnt. Lajos Fülöp az angolokra való tekintetből Tinting-et kiürítette és a
                  háború folytatásáról lemondott.</p>
               <p>A mint a hovákban megerősödött a tudat, hogy Francziaországtól többé nincs mit
                  tartaniok, az angolokkal is, valamint a többi idegenekkel szemben olyan
                  magatartást tanúsítottak, a melynek czélja volt minden, az idegenek részéről
                  fenyegető veszélyt örökre elhárítani és nekik Madagaszkár teljes birtokát
                  véglegesen biztosítani.</p>
               <p>A hovák politikájuk végczéljává tették a fehéreket a szigetről kiűzni és ezért az
                  angolok sem részesűltek különb bánásmódban mint a francziák.</p>
               <p>Föntebb említettük, hogy miként bántak a hovák, Radama halála után, az angolokkal,
                  hogy megsemmisítették a szerződéseket, hogy mindenféle bántalomban részesítették
                  őket és hogy a britt megbizottat városukból kiutasították. Tisztán kimutatták
                  tehát, hogy az angoloktól, mint versenytársaiktól, első sorban akarnak
                  megszabadúlni.</p>
               <p>Az angol hittérítőket azonban, hogy minő okokból, nem tudjuk, még megtűrték. De
                  alig hagyták el a francziák Tinting-et és a hováknak ezek újabb támadásaitól
                  tartaniok többé nem kellett, aggódó gonddal igyekeztek a hittérítők tevékenységét
                  megbénítani; érezték és pedig nem ok nélkül, hogy vallás és tanítás ürügye alatt a
                  hittérítők nem kevesebbre törekszenek, mint arra, hogy Madagaszkáron olyan erőket
                  teremtsenek, a melyeknek egykoron az angolok, vagy más idegenek a hova kormány
                  elleni küzdelemben hasznát vehessék. Ezért is ellenök fordúltak.</p>
               <p>Először megtiltották nekik, hogy rabszolgákat tanítsanak, később csak a kormány
                  iskoláiban volt szabad tanítaniok, azután nem engedték meg nekik a keresztelést és
                  a keresztény isteni tisztelet gyakorlását és végre 1835 márczius havában a
                  királyné egy ünnepies kabart hítt össze, a melyen, mint mondják, több mint 150.000
                  hova volt együtt. Ebben a királyné meghagyta alattvalóinak, kik a keresztény hitet
                  fölvették, vagy a hittérítők alapította társaság tagjai voltak, hogy halál
                  büntetés terhe alatt egy hét alatt jelentsék fel önmagukat. A keresztény tiszteket
                  megfosztotta rangjuktól; a többieket pedig pénzbírsággal sújtotta. A hittérítők e
                  rendelet kiadása után önkényt elhagyták Tananarivát.</p>
               <p>A hittérítők kiüzetését a többi fehér emberek kiüldözése követte. A hovák attól
                  tartván, hogy az országukban lakó fehér emberek egy európai inváziót
                  készíthetnének elő és így zsarnoki uralmuknak véget vethetnének, 1845-ben törvényt
                  alkottak, a melyet kezdetben csak Tamatavában hirdettek ki, de később az egész
                  szigetre ki akarták terjeszteni. Ez a törvény bizonysága annak, hogy milyen
                  szellem lelkesítette a hovákat. Íme a törvény maga:</p>
               <p>»A mai naptól kezdve, így szólott a királyné rendelete, minden idegen származású
                  lakos és kereskedő tartozik magát alávetni az idegenekre vonatkozó madagaszkári
                  törvénynek: 1. mindenki köteles a királynőnek robot-szolgálatokat teljesíteni; 2.
                  mindenki tartozik magát minden, akár a rabszolga-munkának is alávetni; 3.
                  valamikor csak a törvény kötelez, mindenki tartozik a tangint (méreggel gyakorolt
                  igazságpróbát) elfogadni; 4. az adós vásárra vihető és rabszolgáúl eladható; 5.
                  minden idegen köteles minden tisztnek, még az egyszerű hova katonának is
                  engedelmeskedni, mert a királynő semmi idegennek sem adja meg azokat az
                  előjogokat, a melyeket a madagaszkári törvény az ő alattvalóinak biztosít; 6.
                  Tamatavából az idegennek elmenni semmi szín alatt sem szabad; hasonlóképen nem
                  folytathat kereskedést a sziget belsejével. A kereskedőknek és üzéreknek tizenöt
                  napi gondolkodási idejök van, ha ez alatt az idő alatt a jelen rendeletet magukra
                  nézve kötelezőnek el nem ismerik, házaikat le fogják rombolni, árúikat szabad
                  zsákmánynak nyilvánítják, őket magukat pedig a kikötőben megjelenő első hajóra
                  szállítják. A tizenöt nap eltelte után ezen, a kiűzetésre vonatkozó rendelet
                  azonnal végrehajtandó; a végrehajtással megbízott hova tiszt vonakodása, vagy
                  lanyhasága esetén halállal lakol.«</p>
               <p>Ez a rendelet az európaiak megmaradását Madagaszkáron lehetetlenné tette. A mint
                  róla Romain-Desfossès, az indiai vizeken a hajóhad vezére, értesűlt, azonnal
                  megjelent Tamatava kikötőjében, hogy honfitársait az erőszak ellen megvédje. A
                  város előtt egy angol hadi hajót is talált, a mely hajó a britt alattvalók védelme
                  czéljából jelent volt meg. A franczia és az angol hajó vezérei megegyeztek abban,
                  hogy egyetértőleg fognak eljárni. Kifogásaik és tiltakozásaik azonban semmit sem
                  használtak. A kitűzött napon tizenegy franczia és tizenkét angol kereskedőt, a kik
                  Tamatavában laktak, csakugyan kiűztek és őket minden vagyonukból kifosztották.</p>
               <p>A sérelem sokkal nagyobb volt, sem hogy a vezérek minden megtorlástól
                  tartózkodhattak volna. Hamuvá lőtték tehát a várost, embereiket partra
                  szállították és az erősségeket megrohanták; azonban a kőfalból épített várat
                  elfoglalni nem voltak képesek és kényszerűltek az ellenség tüzelése közben
                  visszavonúlni és halottaikat ellenfeleik kezében hagyni.</p>
               <p>Tamatava 1845-iki bombázása után a szakadás a hovák közt egy részről és
                  Francziaország meg Anglia között más részről teljes volt; nyolcz éven keresztűl
                  Madagaszkárból az angol és a franczia kereskedelem ki volt zárva.</p>
               <p>Mivel azonban Francziaország az indiai vizeken hajóállomásokban nagy szükséget
                  szenvedett, a francziák a mondott időben a Madagaszkártól észak-nyugatra fekvő
                  Nosszi-Bé, Nosszi-Micziu, Nosszi-Kumba és a Komorokhoz tartozó Magott szigeteket
                  birtokba vették, továbbá a Madagaszkáron, a Passzandava-öböl és Saint-André-fok
                  közt élő szakalávokat, franczia protektorátus alá helyezték.</p>
               
            </div>
            <div type="chapter">
               <head>ÖTVENNYOLCZADIK FEJEZET. MADAGASZKÁR TÖRTÉNETE 1845-TŐL II. RADAMA
                  MEGGYILKOLÁSÁIG (1863).</head>
               <p>Ebben a fejezetben a sziget történetének 1863-ig terjedő részével fogunk
                  foglalkozni; ebben az időszakban ugyanis a francziáknak két békés kisérlete, a
                  hovák beleegyeztével Madagaszkáron tért foglalni, kelti fel figyelmünket.</p>
               <p>Nyolcz évig, mint föntebb elmondtuk, Madagaszkár, illetőleg a szigetnek a hovák
                  uralma alatt álló része az angol és franczia kereskedelem elől zárva volt. 1852
                  felé azonban a hova udvarnál már két franczia embert találunk, a kik ott nagy
                  tekintélynek örvendtek. Egyikök, Lastelle, azzal érdemelte ki magának a
                  tananarivai kormány háláját, hogy Madagaszkáron nagy földmívelő-telepeket
                  alapított és a mit leginkább megbecsültek, nekik nagy számú ágyút, puskaport és
                  puskát szerzett.</p>
               <p>A másik, Laborde, szintén pótolhatatlanná tudta magát tenni. Különös
                  találékonysággal lévén ellátva, Ankovában ágyúöntő-, üveg-, czukor-, rum-,
                  indigogyárat állított fel, a selyemtenyésztést meghonosította stb. Az országot
                  gazdagító mindezen vállalatai iránt fölkeltette Ranavalo királyné érdeklődését, a
                  ki mint fösvény asszony minden évben végtelen gyönyörrel nézte a vállalatokból őt
                  megillető és a kincstárba befolyó jövedelmeket.</p>
               <p>Lastelle és Laborde önzetlenségökkel és lojalitásukkal magukról a gyanú minden
                  árnyékát elhárították, a mit bármely más ember az ő helyzetökben kikerűlni alig
                  lett volna képes. A beléjök helyezett bizalom szolgálataikkal együtt napról-napra
                  növekedett. Lastelle a királyné jobb keze lett. Ő volt az, a kit megbízott
                  mindennek beszerzésével, a mit Európából vennie kellett; ha pedig a minisztereknek
                  fegyverekre volt szükségök, szintén hozzá fordúltak. Laborde-ot a »trón örököse«,
                  Rakoto herczeg, a ki később II. Radama néven trónra is jutott, atyjaként szerette
                  és mindenben az ő tanácsa szerint járt el.</p>
               <p>Ez a két franczia ember, elragadtatva Madagaszkár természeti gazdagságától,
                  magának egy álomképet alkotott, sajátságos tervet eszelvén ki. E terv szerint a
                  hovákat a Madagaszkárra vonatkozó uralmi igényeik dolgában teljesen meg akarták
                  nyugtatni, nyújtván nekik e tekintetben több-kevesebb diplomácziai biztosítékot;
                  ennek elérése után szándékuk volt Európából tőkét szerezni és mérnököket az
                  országba hívni, a kik a sziget kincseit a madagaszkáriak, a hovák és a föld többi
                  népeinek javára kizsákmányolnák. Ezt tartották ők az egyedűli módnak, a melylyel
                  minden háború kikerülésével Madagaszkár a művelt világ tagjává tehető, a szigeten
                  pedig állandó béke és boldogság lett volna megteremthető; ennek azután a
                  kormányától és nagyjaitól kegyetlenűl kizsákmányolt hova-nép épen úgy örvendhetett
                  volna, mint a többi madagaszkáriak, a kiknek mindeddig győzőik kegyetlensége és
                  rossz bánásmódja ellen folytonosan kellett küzdeniök. Ezen eszméikkel Rakoto
                  herczeget is megismertették és sikerűlt is őt részökre megnyerniök.</p>
               <p>Ennek daczára Lastelle és Laborde eszméi örökké a terv stádiumában maradtak volna,
                  ha egy másik franczia, Lambert-nek hívták, a ki Mauritius szigetén lakott és ott
                  egy jelentékeny kereskedő-ház élén állott, segítségökre nem jő. Lambert-et azon
                  szolgálatokért, a melyeket a hova kormánynak tett, maga a királyné hívta meg a
                  fővárosába és ott nagy kitűntetéssel fogadta.</p>
               <p>Miután Laborde Lambert-tel megismertette mindazt, a miben ők egymással és Rakoto
                  herczeggel megegyeztek, Lambert eltökélte, hogy népszerűségére támaszkodva a
                  helyzetet kizsákmányolja és a herczeget végleges elhatározásra bírja. Laborde
                  jelenlétében tehát előtte a dolgot fölemlítette. Mivel pedig a herczeget a terv
                  kivitelére hajlandónak találta, megbeszélték, hogy eszméiket megvalósítják és a mi
                  fő, megbeszélték azt is, hogy milyen úton-módon fognak hozzá a megvalósításhoz.
                  Végre némi vitatkozás után mindhárman abban egyeztek meg, hogy Madagaszkáron a
                  dolgok kívánt rendjének előállítása végett két fontos rendszabályhoz kell
                  nyúlniok; az egyikhez kereskedelmi és ipari téren, a másikhoz politikai téren; e
                  kettő nélkül semmi praktikus dolog el nem érhető. Az első abból állott, hogy
                  minden bányát, minden erdőt, minden művelés alá nem fogott földet egy nagy,
                  európai, óriási tőkével rendelkező társaságnak kell átadni, a mely azután azt
                  értékesítse. A másik rendszabálynak egy részről ennek a társaságnak teljes
                  biztonságot kellett nyújtania, más részről pedig meg kellett erősítenie és örök
                  időkre biztosítania a hovák hegemoniáját a madagaszkári többi népek fölött; azaz
                  Madagaszkárt egy nagy európai ország protektorátusa alá kellett juttatnia.</p>
               <p>A francziák százados jogainál fogva Rakoto, Lambert és Laborde elhatározták, hogy
                  ez a fővédnök más nem lehet, mint Francziaország. Rakoto herczeg pedig
                  formaszerűleg megigérte két barátjának, hogy mihelyt trónra lép, mindezen eszméket
                  meg fogja valósítani.</p>
               <p>A mikor ez történt (1855), a beteges Ranavalo királyné már hetvennégy éves volt.
                  Miután a fenforgó körülmények között Rakoto már a legközelebbi időben számíthatott
                  arra, hogy a trónt örökli, megbízta Lambert-t, a kinek különben is Párisba kellett
                  mennie, hogy használja fel útját és menjen el egyenesen III. Napoleonhoz és
                  terjeszsze elé neki azon terveket, a melyeket egymás közt megállapítottak. A
                  herczeg, joggal, mielőbb meg akarta ismerni a császárnak e tekintetben táplált
                  nézetét, hogy azután a kellő pillanat megérkeztével a szerint rendezze be a
                  kormányzását.</p>
               <p>Lambert igazi hazafiúi örömmel indúlt el Francziaországba. Örült annak, hogy ő
                  ajánlhatja föl, még pedig a hováknak, a francziák eddigi ellenségeinek
                  beleegyeztével hazájának ezt a csodálatos szigetet, a melynek értékét senki úgy
                  megbecsülni nem tudta, mint épen ő. Párisba érkeztekor tehát sürgősebb dolga sem
                  volt, mint III. Napoleontól kihallgatást kérni, hogy megbizatásának
                  megfelelhessen. A császár maga is élénk megelégedéssel hallgatta meg azon
                  ajánlatot, a melyet Lambert eléje terjesztett, és a mely abban állott, hogy
                  Francziaország fogadja el a Madagaszkár fölötti védnökséget és hogy a sziget
                  kincseinek értékesítése végett alakítson egy nagy társaságot. A császár az
                  ajánlatok elfogadását a maga részéről egyetlen egy föltételhez kötötte, ahhoz,
                  hogy a dologba Angolország is egyezzék bele. III. Napoleon épen akkor az angol
                  szövetségbe volt szerelmes és ezért semmit sem akart tenni, a mi a britt
                  érzékenységet legkevésbbé is bánthatta volna. Ez okból arra bírta Lambert-et, hogy
                  menjen el Londonba, beszélje meg az ügyet lord Clarendon angol külügyminiszterrel,
                  meghatalmazván őtet azon ajánlat megtételére, hogy a nagy madagaszkári társaság
                  félig francziákból és félig angolokból alakíttassék.</p>
               <p>Lambert elég naiv volt bízni abban, hogy Angolország részéről semmitől sem kell
                  tartani; haladéktalanúl Londonba útazott és itt azt a helyrehozhatatlan hibát
                  követte el, hogy a miniszter előtt Madagaszkár politikai helyzetét egész valójában
                  földerítette és Rakoto herczeg minden tervét előtte föltárta. Lord Clarendon
                  tudomásúl vette mindazt, a mit Lambert eléje terjesztett, végre pedig
                  kijelentette, hogy Francziaország protektorátusának kiterjesztése Madagaszkárra az
                  angol közvéleményt könnyen nyugtalaníthatná és ez okból, bármiként sajnálja,
                  lehetetlen ahhoz hozzájárúlnia. Ez a válasz a Lambert és III. Napoleon közötti
                  alkudozásoknak véget vetett; mivel a császár az angol szövetségeseket semmi szín
                  alatt sem akarta megbántani.</p>
               <p>Szerencsétlenségre azonban Anglia az alkudozások megszakadásával nem elégedett
                  meg. Alig hagyta el Lambert a minisztériumot, lord Clarendon magához hívatta a
                  hírhedt William Ellist, egy methodista lelkészt, a kit Francziaország ellen
                  táplált gyűlölete később olyan gonosz tettek elkövetésére bírt, a minőkkel minden
                  polgárosúltságon és a humanitáson igazi felségsértést követett el. Hogy mit
                  beszélt meg a miniszter William Ellis-szel, bajos volna megmondani. Annyi azonban
                  bizonyos, hogy a methodista lelkész ezen beszélgetés után haladéktalanúl elútazott
                  Madagaszkárba, nem titkolván el útazásának abbeli czélját, hogy kész
                  keletkezésében megsemmisíteni azon terveket, a melyeket Lambert szerencsétlen
                  könnyelműséggel az angoloknak tudomására hozott.</p>
               <p>Megérkezvén Tananarivába, Ellis azonnal hozzáfogott feladatának megoldásához. A
                  mint néhány hovával, a kik még I. Radama idejében a keresztény vallásra tértek,
                  érintkezésbe lépett, nem tudott hatásosabb eszközhöz nyúlni, mint hogy az ő
                  közreműködésökkel egy följelentést eszelt ki. Egy szép reggelen a királyné és a
                  miniszterei arról értesűltek, hogy a Tananarivában megtelepűlt francziák az ő
                  hatalmuk megdöntése és az ő megölésök czéljából hatalmas összeesküvést hoztak
                  létre. A följelentők minden levelökben az összeesküvés fejeiként Laborde-ot és
                  Lambert-et jelölték meg.</p>
               <p>A följelentés a kormányt leírhatatlan félelembe ejtette. A francziákat és a
                  fővárosban levő többi fehér embert azonnal elfogatták; a foglyok vagyonát
                  lefoglalták és kiűzetésöket azonnal elhatározták. Hogy azonban ezt a száműzést
                  halálos büntetéssé változtassák, a mit ők maguk egyenesen kimérni nem mertek, az
                  elítélteket ötven napig vezették a partokig, holott tíz nap alatt is oda juthattak
                  volna. Az ötven napot azonban úgy hozták ki, hogy az elítélteket a
                  legegészségtelenebb vidékeken vezették keresztűl. Remélték ugyanis, hogy útközben
                  megkapják a száműzöttek a lázt és egyikök sem menekűl meg.</p>
               <p>Ellis alattomos vádja azonban nem csak a francziákat sújtotta. Mivel a királyné és
                  miniszterei továbbra is féltek az összeesküvőktől, és ezeket a keresztényekben
                  vélték föltalálni, valamennyi hovát, a ki keresztény volt, vagy megölettek, vagy
                  mindenéből kifosztván, rabszolgákúl eladtak. Későbben az angol hittérítők ezen
                  három évnél tovább tartó véres üldözés áldozatainak emlékére templomokat emeltek:
                  de nem árt itt megjegyeznünk, hogy ezek a szerencsétlenek inkább Ellis, mint
                  Ranavalo királyné martirjai voltak.</p>
               <p>Ellis a maga alattomos, koholt vádjaival a bekövetkezendő eseményeknek teljesen
                  elejét nem tudta venni; mert hiszen előre volt látható, hogy ha egykoron Rakoto
                  herczeg trónra jut, eszméit meg fogja valósítani. Úgy is történt.</p>
               <p>Ranavalo királyné 1861 augusztus 14-én meghalt; Rakoto II. Radama néven királylyá
                  kiáltatott ki. A mint Tananarivában trónját elfoglalta, első dolga volt Lambert-t
                  és Laborde-ot, a kik akkor Réunion vagy Mauritius szigetén tartózkodtak, magához
                  hivatni, hogy terveik keresztűlviteléhez azonnal hozzá fogjanak.</p>
               <p>Ez okból Radama először is Lambert-et európai követévé nevezte ki és nevére
                  kiállította a már többször említett társaság megalakítására az engedélyező
                  okiratot. Mivel pedig Angolország ellenséges indulatát fölkelteni nem akarták,
                  egymás közt abban is megegyeztek, hogy elejtik a határozott franczia védnökséget,
                  a melyet a nemzet 1856-ban úgy sem akart elfogadni. De - és ez ismét Radama és
                  Lambert közös megegyezésével történt, Lambert magára vállalta, hogy minden
                  nehézséget, a mi az angolok részéről fenyegethetne, elhárít és mégis közel
                  ugyanazt az eredményt fogja elérni, a mit akartak. Terve volt ugyanis azt az
                  engedélyező okiratot, a melynek alapján bárki a kérdéses társaságot saját
                  kénye-kedve szerint megalakíthatja és általa közvetve a szigetre is a kezét
                  ráteheti, egyszerűen III. Napoleonnak ajándékozni. A szerencse végre a
                  francziáknak látszott kedvezni. Minden jel arra mutatott, hogy ez alkalommal
                  Madagaszkár nem siklik ki a kezeikből. Azonban hibák fordúltak elő most is és a
                  francziák az angol cselszövények elől ismét hátrálni kényszerűltek.</p>
               <p>Egy olyan ellenséggel szemben mint Ellis, a ki a királyné halálának hírére
                  Mauritius szigetéről azonnal Tananarivába útazott, - a legnagyobb elővigyázattal
                  és óvatossággal kellett volna eljárniok, ha csak nem akarnak munkájok elé
                  rettenetes nehézségeket gördíteni. Radama és társai azonban ellenkezőleg jártak
                  el, gyermekes sietséggel fogtak munkájuk végrehajtásához, mintegy gyönyörűséggel
                  gyűjtvén össze vállalataik ellen mindazokat, a kiket reformjaik nyugtalaníthattak,
                  vagy a kiket megkárosíthattak; ellenségeket támasztottak tehát maguknak a népben a
                  nélkül, hogy olyan erőt szerveztek volna, a melyre minden esetben biztosan
                  számíthatnak.</p>
               <p>II. Radama először is eltaszította magától a Rainikaro családot, a mely Ranavalo
                  harminczhárom évig tartó uralma alatt a hatalmat folytonosan gyakorolta;
                  hasonlóképen szakított a többi nagyokkal is, és magát csupa új emberekkel
                  környékezte. William Ellis ezt felhasználta és az új kormány ellen a nemzet
                  legbefolyásosabb tagjaival, különösen pedig a Rainikarokkal szövetkezett.</p>
               <p>A robot volt ezelőtt és máig is Madagaszkár egyik legnagyobb baja. A királyné, a
                  miniszterek vagy a nemzet nagyjainak parancsára a nép tagjai kötelesek voltak,
                  sokszor hónapokon át és gyakran távol saját lakóhelyöktől, fáradságos, ingyenes
                  munkát végezni és magukat ezen idő alatt saját költségökön élelmezni. Radama a
                  robotot eltörülte; ezáltal azonban maga ellen ingerelte mindazokat a nagyokat, a
                  kik a robotból hasznot húztak; ezekből alakúlt meg nagy részt az az ellenzék, a
                  melyet a Rainikarok Ellis ösztönzésére maguk köré gyűjtöttek.</p>
               <p>A vámok nem csak a hova kormánynak jövedelmeztek; hasznot húztak belőle és meg is
                  gazdagodtak azok, a kik a kezelésével megbizattak. II. Radama a vámokat eltörülte,
                  a kereskedelmet egészen szabaddá tette és így a vámkezelőket is ellenségeivé
                  tette.</p>
               <p>Későbben a hova király a keresztény vallás gyakorlatát és terjesztését szintén
                  szabadnak nyilvánította, a mivel megint a pogány papságot tette elkeseredett
                  ellenségévé.</p>
               <p>És hogy a pohár egészen beteljék, Radamát franczia barátai rábírták, hogy ünnepies
                  szertartások közt a föntebb említett engedély-okiratot másodszor is aláírja. Ezt
                  azon ürügy alatt tették, hogy a jövendőbeli madagaszkári társaság jogot nyerjen
                  útak, csatornák, kikötők építésére, sőt mi több, a kormány költségén pénzverésre
                  is; mindezekről az első tervezetben szó sem volt. Elképzelhetjük, hogy ezen
                  okirattal, a melylyel ok nélkül csináltak olyan nagy lármát, a hova népben milyen
                  nagy fokú előítéleteket lehetett támasztani. A hovák közt a régiek pártja,
                  betanítva Ellistől, csakugyan igyekezett is a néppel elhitetni, hogy azon
                  okirattal az országot egyszerűen az idegenek javára kisajátítják, hogy őket az
                  idegenek rabszolgáivá teszik stb.</p>
               <p>Míg ezek Madagaszkáron történtek, Lambert Párisban járt, hogy a sziget birtokát
                  Francziaországnak megszerezze a nélkül, hogy az angolok féltékenységét fölkeltenie
                  kellene.</p>
               <p>Ez utóbbiban azonban csalatkozott. Angolország gyarmatosító politikájában, miként
                  mindig, úgy most is azt az elvet követte, hogy »mindent önmagáért, soha semmit
                  másért.« Most is nem attól tartott, hogy Francziaország kiterjesztheti hatalmát
                  Madagaszkárra, hanem az a vágy lelkesítette, hogy a szigetet önmagának
                  megszerezze.</p>
               <p>Mi történt tehát? Mialatt a franczia császárság a legnagyobb, mondhatnók bűnös
                  önzetlenséggel járt el a dologban, mialatt a madagaszkári társaság, a ki harmincz
                  évnél kevesebb idő alatt a szigetet egészen átalakította és a czivilizáczió
                  jótéteményeivel elárasztotta volna, megalakulóban volt; mialatt a császár a
                  társaság kormányzóját kinevezte; mialatt számos kitűnő mérnököt Tamatavába,
                  Vohémárba, Diego-Suarezbe és Bavatubá-ba küldött - Ellis tiszteletes a Rainikaro
                  családdal meg a régi hova-párttal végleg megkötötte az egyezséget, - ő az
                  evangélium hirdetője nem riadt vissza az »ombiás«-okkal meg a »szikid«-ekkel meg a
                  többi pogány papokkal szövetségre lépni. 1863. máj. 7-én végre a hova fővárosban
                  borzasztó forradalom tört ki, a mely hat napig tartott. Az összeesküvők, a kik
                  óráról-órára egész nyíltan kikérték Ellis parancsait, Radama palotáját is
                  megszállották és tőle azt követelték, hogy áldozza föl barátait és semmisítse meg
                  a Francziaországgal kötött szerződéseket. Mivel pedig II. Radama a kívánságot
                  teljesíteni nem akarta, egyszerűen megfojtották és helyébe a trónra feleségét
                  Razoherinát ültették, visszaállítván mindenben a status quo ante-t.</p>
               
            </div>
            <div type="chapter">
               <head>ÖTVENKILENCZEDIK FEJEZET. MADAGASZKÁR TÖRTÉNETE
                  1863-TÓL NAPJAINKIG.</head>
               <p>Minden biztosíték meg vala adva arra nézve, hogy II. Radamával a haladásnak és
                  polgáriasodásnak új korszaka kezdődjék Madagaszkáron. Azonban, mint az előbbi
                  fejezet végén jeleztük volt, a haladás és humanitás barátjai nagyon is korán
                  örvendtek volt és az idő szörnyű kiábrándítást rejtegetett számukra.</p>
               <p>Halljuk csak, mit ír Lacaille, azon író, a ki a leghelyesebben ítélte meg a
                  helyzetet, mit az is bizonyít, hogy a jövő valónak bizonyította sejtelmeit.</p>
               <p>»Vajjon oly természetű esemény-e Rakoto trónralépte,« így ír ő 1862-ben Bourbon
                  szigetéről, »mely hivatva van egészen átalakítani, teljesen megváltoztatni azt az
                  álláspontot, a melyet Francziaország a hovákkal szemben elfoglal? Én nem hiszem.
                  Ki lévén téve, a mint hogy tényleg ki van, a pártok minden eshetőleges
                  alakulásának, minden udvari cselszövénynek, Rakoto, ha csak nem folyamodik
                  segélyért valamely európai hatalmassághoz, és ha nem állnak kiváló tanácsadók
                  oldalánál, egyszerre csak eltűnhet valamely kitört zivatarban vagy pedig áldozata
                  lehet a rosszakaratú tanácsoknak, és ekkor a franczia kormány azon megbánással fog
                  szemben állni, hogy nem aknázta ki kellőleg a helyzetet, s nem igyekezett ezen
                  félvad népet a maga számára biztosítani, alávetni és megszelídíteni. A hovák
                  erkölcsileg ép oly kevéssé alkalmasak arra, mint a malgások általában, hogy
                  birodalmat alakítsanak, a mely mint állandó és biztosítékot nyújtó elfogadható
                  volna, akár az európaiak, kiknek magukat rájuk kellene bízni, akár a bennszülöttek
                  részéről.</p>
               <p>Mindenkit a legnagyobb csalódásnak tenné ki a jövőre nézve, ha ezen emberekben
                  akarnánk bízni, a kiknek sem törvényök, sem vallásuk, a kiknek egyedűli erejük
                  abban a művészetben rejlik, hogy mint kell megfélemlíteni a gyöngébbeket, és
                  magukat félelem tárgyainak tartatni.</p>
               <p>A malgás művelődés évszázadok óta megmaradt a zagé (hosszú dárda) és a tanghin
                  (méreg, mint istenítélet) körében és Rakoto helyzete nekem sehogy sem látszik
                  biztosítottnak. Különösen kétes tekintélye és csekély befolyása az, a mi nem
                  valami biztos jövőt jósol neki; határozatlan jelleme nem fogja engedni, hogy a
                  kényuralomhoz folyamodjék, a melyre itt szükség van, ha az uralkodó azt kívánja,
                  hogy minden hatalom az ő kezébe összpontosúljon. A mi a hovákat illeti, én nem
                  tudok velök rokonszenvezni és azt az európai kormányt, a mely nem viseltetnék
                  bizalmatlansággal irántuk, ép úgy kijátszanák, mint a hogy kijátszották annak
                  idején az angolokat. Rakoto eltűnhet, de a hovák megmaradnak és mindaddig a míg
                  nem kaptak egy üdvös leczkét, csak azok fognak maradni, a kik máig voltak.«</p>
               <p>»A mi Rabodót illeti,« folytatja Lacaille, »e nő egy titokban Radama ellen működő
                  párt feje lőn.«</p>
               <p>»Körűlötte és árnyában csoportosúl az elégedetlenek hada, meg néhány alacsony
                  származású becsvágyó, a kik nem tudják felejteni, hogy minő szerepet játszattak
                  Ranavalóval azon tisztviselők, a kik kezükbe tudták ragadni a hatalmat és a kik
                  felváltva követték (I.) Radamát az uralkodásban. Rabodónak ezen szerepe, mely ma
                  még nem igen félelmes, nagyon is azzá válhatik, ha azt a most uralkodó király
                  hátrányára találná kizsákmányolni.«</p>
               <p>Az események csakhamar megvalósították a kitünő író sejtelmeit.</p>
               <p>1863 július első napjaiban érkezett Párisba a hír, hogy Madagaszkáron forradalom
                  tört ki, hogy II. Radamát meggyilkolták, és hogy helyébe özvegyét emelték a
                  trónra.</p>
               <p>Ime rövid kivonata Laborde, madagaszkári konzul, levelének, a melyet a Moniteur
                  július 7-én közölt:</p>
               <p>Tananariva, 1863 május 15.</p>
               <p>»Van szerencsém kegyelmességedet azon fontos eseményről értesíteni, a melynek
                  Tananariva legközelebb színhelye volt. II. Radama nincs többé és Rabodót
                  Razohérina név alatt Madagaszkár királynőjévé kiáltották ki.</p>
               <p>A király körűl két párt volt: egyfelől a régi tisztviselők és a nép nagyjai,
                  ezeknek az első miniszter és főparancsnok állt élükön; másrészt a menamázok vagyis
                  Radama őrei, a kik vele egyidejűleg emelkedtek és kik egészen birtokukba
                  kerítették a hatalmat.</p>
               <p>Ezek három hónap óta minden kegyet a maguk számára vettek igénybe és oly
                  rendszabályokat csikartak ki a királytól, a melyeket a lakosság nem
                  helyeselhetett. Igazságtalansággal és hivataluk, különösen az igazságszolgáltatás
                  gyakorlása közben elkövetett zsarolásokkal, vádolták őket. Végűl egy nagy
                  erkölcstelenség nyomára is rájöttek, a mely a kőházban, Ambohimiczimbinában, a
                  király rendes székhelyén, a melyet kizárólag a menamázok látogattak, követtek
                  el.</p>
               <p>Ezenkívül a két párt közötti, minél alaposabb meghasonlásnál még egy hatalmas
                  indító ok is működött közre: a fajgyűlölet.</p>
               <p>Andrianampoanimerina, I. Radama atyja, Emerina északi részéből származott. Észak
                  férfiai segítették őt abban, hogy tizenkét kis államot egyesítvén, királyságot
                  alapítson. Az udvari kegyek ennek következtében az északiak részére voltak
                  fentartva: a menamázok azonban délvidékiek. Hozzájárúlt még, hogy a miniszterség
                  rég időtől fogva az egykori főparancsnoknak, Rainikaro-nak, igen hatalmas
                  családját illette meg; most azonban e méltóságot is a menamázok foglalták le a
                  maguk számára. A dolgok ilyentén állása mellett nem hiányzott tehát egyéb, mint
                  valamely alkalmas ürügy, hogy az ellenségeskedések kitörjenek.</p>
               <p>A király ezt is megadta, a midőn egy törvényt tett közzé, a mely megengedi a
                  párbajt, sőt az egyes törzsek és falvak közötti harczot is, a nélkül, hogy egyéb
                  kellene hozzá a két fél kölcsönös megegyezésénél. Ez annyit tett, mint a
                  polgárháborút hirdetni.</p>
               <p>Az e törvény közzétételét követő napon, a tisztviselők és a nagyok fölkeresték a
                  királyt és kérték, vonná vissza e törvényt. Ő kérelmüket forma szerint
                  visszautasítá s kinyilatkoztatta, hogy ez a törvény érvényben fog maradni, még ha
                  mindenki ellenezné is. Erre a tiltakozásra a tisztviselők imígyen felelének:</p>
               <p>»Nos, akkor nem marad számunkra egyéb hátra, minthogy a megtámadástól való
                  féltünkben felfegyverkezzünk.«</p>
               <p>És visszavonúltak.</p>
               <p>Ez este, úgy délutáni négy órától kezdve, tényleg az egész város tele volt
                  felfegyverkezett férfiakkal, kik tömegesen siettek az első miniszterhez. Én is,
                  lázadástól félvén, összegyűjtöttem valamennyi honfitársunkat, különösen
                  mindenekelőtt a tisztelendő atyákat és nővéreket. Ugyanígy járt el az angol konzul
                  is, és ezt az éjet együtt töltők el.</p>
               <p>Másnap a tisztviselők, meg az előkelők egy újabb küldöttséget menesztettek a
                  királyhoz, mely őt a kibocsátott törvény visszavonására volt felhivandó. Tagadó
                  válaszára a nép, a rabszolgák és katonák fegyveresen vonúltak ki a piaczra;
                  kilencz óra tájban Radamának már tizenegy tisztje hullott el csapásaik alatt.</p>
               <p>Időközben a király, a kit kegyenczeinek sorsa nyugtalanított, a királynővel a
                  kőházba ment, a hová az előbbiek közűl többen menekűltek volt. Déltájban
                  megkezdődtek az alkudozások. A nép küldöttei, miután a királyt a legalázatosabb
                  módon üdvözölték, s őt hódolatukról a legélénkebben biztosították volna, azon
                  emberek kiadását kérték tőle, a kiket magánál rejteget. Hétszer újították meg e
                  kérést, hétszer tagadta meg ő kiszolgáltatásukat. A királyné egy tisztje jelenik
                  meg a tömeg előtt Radama lobogóját hordva; tisztelegnek előtte és leeresztik a
                  fegyvereket, de azért csak egyre kívánják a vétkesek kiszolgáltatását. Ezután a
                  király körűlvéteti magát leghívebb embereivel s a palotába kisérteti magát
                  általuk.</p>
               <p>Miután a békealkudozások eredmény nélkül folytattattak a késő éjszakáig, a király
                  kinyilatkoztatja, hogy ő maga fog Rainivoninahitriniony-hoz, az első miniszterhez
                  menni, kegyelmet eszközölni ki számukra.</p>
               <p>Egy újabb küldöttség előtt a királyné jelenik meg és igéretet tesz a király
                  nevében, hogy a bűnösöket kiszolgáltatják, azon feltétel alatt, hogy életben
                  hagyják őket. A királynét felkérik, hogy jönne vissza másnap, s még abban a
                  pillanatban elhatározzák, hogy támadást intéznek a palota ellen. A város
                  ostromállapotban van. Másnap két óra tájban megnyilott a palotának egy ajtaja és
                  tizennégy egyén egymásután szolgáltatott ki rajta. A palota mindazonáltal
                  körűlfogva maradt, mivel a bizottság kinyilatkoztatta, hogy csak akkor fog a
                  királylyal alkudozásba bocsátkozni, ha már valamennyi vétkes ki lesz
                  szolgáltatva.</p>
               <p>Másnap úgy tíz óra tájban hallám, hogy a királyt meggyilkolták. Egy óra tájban a
                  tanács egyik tagját a következő szavakkal küldé hozzánk:</p>
               <p>»A vétkesek meghaltak; Rabodo, Madagaszkár királynője.«</p>
               <p>Két órakor huszonegy ágyúlövés hirdeté trónraléptét. A tömeghez a következő
                  proklamácziót intézték:</p>
               <p>»A király kétségbe esvén barátainak elveszte fölött, önkezével vetett végett
                  életének. Razoherina, Madagaszkár királynője.«</p>
               <p>A sokaság csendesen viselte magát. A mi a királynét illeti, a koronát csak
                  ráerőszakolták; sőt fenyegetést is alkalmaztak, ha vonakodnék azt elfogadni.</p>
               <p>Másnap, tizenharmadikán, valamint az angol konzulnak, úgy nekem is tudomásomra
                  hozták az új alkotmányt, a melynek betartására a királynő megesküdött és a melynek
                  ím ez a rövid foglalatja:</p>
               <p>A királynő szeszes italokkal nem fog élni.</p>
               <p>Az élet-halál fölötti döntés joga a tanácsot illeti, melynek a királynő lesz
                  előülöje.</p>
               <p>A tanghin beszüntetése, valamint a vallások szabad gyakorlatára vonatkozó törvény
                  fentartatik, az egyetlen Ambohinanga-falucska területének kivételével, a hol az
                  öreg királynő sírboltja vagyon.</p>
               <p>Tizennegyedikén az angol konzullal egyetemben tisztelegni menénk a királynő elibe;
                  valamennyi tisztviselőjétől körűlvéve találók őt. A szokásos üdvözletek után pár
                  szót intézett hozzánk, melynek foglalatja az vala, hogy fenn akarja tartani a jó
                  egyetértést az idegenekkel és azután visszavonúlt.</p>
               <p>Még pár perczig társalogtunk a tisztviselőkkel és este az első miniszter egy
                  levelét vettem, a melyben arról értesít, hogy rendeletet küldött a partvidéki
                  kormányzókhoz, mely szerint a fehérek minden tekintetben pártfogolandók. Ezenkívül
                  még biztos forrásból arról is értesűltem, hogy a király ostromoltatása alatt, két
                  ízben írt nekem, hogy sietnék segélyére, de a két levél elsikkasztatott. Különben
                  sem lehettem volna segítségére, mivel honfitársaim érdeke a legnagyobb
                  tartózkodást parancsolt s mivel magam is pontos őrizet alatt álltam.</p>
               <p>Fogadja... stb.</p>
               <p>Laborde, konzul.«</p>
               <p>Az új kormány első rendelkezései a következők valának:</p>
               <p>1. Razohérina közvetetlenűl Ranavalóra következik. II. Radama olybá vétetik,
                  mintha nem is létezett volna, holtteste temetetlenűl marad.</p>
               <p>2. A vallási türelem érvényben marad.</p>
               <p>3. A halálbüntetés újból behozatik.</p>
               <p>4. Az egyezségek tiszteletben tartandók; megmaradnak az üzleti összeköttetések az
                  angolokkal és a francziákkal.</p>
               <p>Időközben, így gondolkozának a francziák, majd csak végre fog hajtatni a
                  Francziaországgal kötött szerződés és valósíthatni fogja terveit, és kedvező
                  eredményt fog felmutatni a Lambert utánjárása következtében létre jött
                  társulat.</p>
               <p>Azonban e tekintetben is nagyot tévedtek a reménykedők. II. Radama halálával
                  teljes rendetlenség állt be az ügyekben. Az üzletmenet fennakadt, a hovák nem
                  vásároltak többé, sőt visszavonúltak az erődítményekbe mindaddig, míg rendeleteket
                  kapnak a fővárosból.</p>
               <p>Angolország szintén foglalkozott Radama meggyilkolásával és a madagaszkári
                  forradalommal s a maga módja szerint magyarázta ez eseményeket. Az angol sajtó úgy
                  tüntette fel a dolgot, mint a király által elkövetett törvénytelenségek igazságos
                  bűnhödését és igyekezett elhitetni, hogy a herczegnek Lambert-tel kötött egyezsége
                  bőséges lakmározás után jött létre és hogy ez utóbbi által támogatott
                  iszákosságnak és elbutulásnak volt következménye.</p>
               <p>Még többet is tettek az angolok; Ellis tiszteletes nyilván hirdette, hogy
                  Angolország örvendhet, látván, hogy ez ország mint megy át a despótikus
                  kormányformából az alkotmányosba.</p>
               <p>Az új királynő a császárral (Napoleon) egy május 19-ről keltezett levélben
                  tudatja, hogy elfoglalta a trónt, egyszersmind kifejezi előtte abbeli óhajtását,
                  mely szerint Francziaországgal barátságos viszonyt szándékozik fentartani, hozzá
                  tévén még azt is, hogy szándékában van a Madagaszkáron székelő francziák személyét
                  és jogait minden tekintetben oltalmazni.</p>
               <p>A dolog azonban nem maradt ennyiben. Az idegenek ellen titokban lappangó és
                  szított gyűlölet csakhamar kitört.</p>
               <p>A Témaphore de Marseille egy Réunion szigetéről s július 7-ről kelt tudósítás
                  alapján azt a hírt közölte, hogy azt a minisztert, a ki a francziákkal kötött
                  egyezséget aláírta, meggyilkolták; hogy a francziáknak eltiltatott az
                  engedélyezett területeket birtokukba venni, hogy a vámtörvények újból életbe
                  léptettek s hogy Francziaország konzula, Laborde, honfitársaival nyolcz
                  mértföldnyire vonúlt vissza a fővárostól.</p>
               <p>Mindazonáltal a tamatavai révparton kormányzó la Licorne korvetta közelléte, a
                  melyet Réunion szigetének kormányzója küldött oda, a francziákat minden félelemen
                  kívül helyezte.</p>
               <p>Dupré parancsnoknak szeptember 7-én kiadott ultimátuma ekként hangzik:</p>
               <p>»Kívánom, hogy a néhai Radama király által aláírt egyezség érintetlenűl
                  fentartassék. Ha ebbe önök nem egyeznek bele, rendeletet adok Francziaország
                  konzulának, Laborde úrnak, hogy húzza be lobogóját és jöjjön a Hermione
                  fedélzetére.«</p>
               <p>Dupré még azt is hozzátette, hogy el van határozva támadást intézni Tamatava
                  városa és erődje ellen, ha a királyné nem hallgat reá, és egy hitelt érdemlő
                  tudósítás azt mondja, hogy a hovák díjat tűztek ki Lambert és Dupré fejére.</p>
               <p>Végre, október 7-én, Ellis tiszteletes bujtogatására, a királynő véglegesen
                  megtagadta a Francziaországgal kötött egyezség és a Lambertnek a földbirtokokra
                  nézve tett engedménynek szentesítését és ismét visszaállította a vámokat. Ennek
                  következtében az alkudozások a malgás kormánynyal Daricau báró - Réunion szigete
                  kormányzójának - parancsából beszüntettettek.</p>
               <p>A diplomácziai összeköttetések teljesen megszakíttattak.</p>
               <p>Raharta jött, mint a hovák küldötte, a Hermione fedélzetére jelenteni, hogy a
                  királyné megtagadta az egyezség szentesítését; abban a pillanatban, a midőn ő
                  elhagyta a fregattát, a franczia lobogót bevonták a konzul lakásán; azonban Dupré
                  honfitársainak érdekében eszélyesnek tartotta nem lépni fel hadi műveletekkel,
                  ámbár a madagaszkári vizeken öt franczia hadihajó úszott, u. m. a Hermione, a
                  Licorne, a Curieux, a Surcouf és az Indre.</p>
               <p>III. Napoleon a szerződések megsemmisítését, a nemzetközi jog megsértését, szó
                  nélkül eltűrte és csak a társaság kiadásainak megtérítését, 1,200.000 frank
                  lefizetését követelte; kijelentvén, hogy a hovákkal a barátságos összeköttetést
                  csak az összeg lefizetése után újítja meg.</p>
               <p>Három évig kellett a francziáknak ezen összeg lefizetésére várniok. Ez idő alatt
                  az angoloknak a cselekvésre teljesen szabad kezök volt. A szabad cselekvésnek ezt
                  a jogát fölhasználták arra, hogy ellenfeleik hatalmát a madagaszkáriak előtt
                  semmisnek tüntessék föl, hogy az egész szigetet protestáns hittérítőkkel
                  megszállják és azt protestáns gyarmattá tegyék, hogy a hovák közt a királyi
                  hatalmat a Rainiháro-családnak biztosítsák, hogy e családot mindig szorosabban
                  magukhoz fűzzék és így saját védnökségük megalapítására az útat kellőképen
                  előkészítsék.</p>
               <p>Még evvel sem voltak azonban teljesen megelégedve. Midőn végre sokat markoltak,
                  semmit sem fogtak. Nem levén megelégedve azzal, hogy a hovákat többé-kevésbbé
                  uraló vidékeken mindenhatókká lettek, arra bírták a hovákat, hogy azon területeket
                  is, különösen a szakalávok országát is vessék a maguk befolyása alá, a hol a
                  francziák protektorátusa rég el volt ismerve. Ez azután, mint látni fogjuk, a
                  franczia népet ismét a cselekvés terére vezette.</p>
               <p>Pár szóval azonban még a közbeeső időről is meg kell emlékeznünk. Néhány hónapig
                  teljes elhagyottság uralkodott e nagy afrikai szigeten és daczára a franczia
                  birtokoknak Sainte-Marie-ban, Mayotte-ban és Nossi-Bé-ban, a kreol és európai
                  kereskedők és hittérítők, a hovák, különösen pedig Rainivoninahitriniony miniszter
                  gyűlölete által működésükben akadályozva, alig mertek Tamatavába és a partmellék
                  néhány városába belépni, lett volna ez akár a kereskedelem, akár a hittérítés
                  érdekében.</p>
               <p>Azonban a viszonyok ilyetén állapota sem Lambert-et, sem a bátor hittérítőket nem
                  riasztotta el kitűzött czéljaik követésétől.</p>
               <p>Lambert a maga részéről szeretvén Madagaszkárt, a melynek érdekében lett volna,
                  hogy ott a franczia zászló szünet nélkül lobogjon, nem mondott le reményeiről, és
                  Mauritius szigetéről, a hol véglegesen megtelepedett volt, élénk figyelemmel
                  kisérte a szigeten történő dolgokat.</p>
               <p>Így tudta meg, hogy az özvegy királynő, eléggé oktalanúl és népe akarata ellenére,
                  első miniszterének nyújtotta kezét, a kinek teljesen hatalmában volt.</p>
               <p>Néhány hova, a kik teljes odaadással viseltettek Lambert iránt, folyton
                  értesítették őt az események lefolyásáról, és ő nem várt egyébre, minthogy a tett
                  pillanata megérkezzék. Csakhogy a számtalan cselszövény elvesztette vele a drága
                  időt; emezeknek féltékenysége, amazoknak gyűlölete, meg néhány magas állású
                  személyiségnek közönyössége hosszú halasztást okoztak ügyeiben.</p>
               <p>Így telt el egy év jelentéktelen alkudozásokkal.</p>
               <p>Daricau altengernagynak, a Réunion-sziget eddigi kormányzójának visszahívása és
                  Dupré őrnagynak ez állásra történt kinevezése (1865) új színezetet látszék adni a
                  dolgoknak.</p>
               <p>Az új kormányzó ismerte Madagaszkárt és el volt tökélve tőle telhetőleg
                  előmozdítani Lambert érdekeit. Újból felvétettek az alkudozások, az emirnai
                  udvarral. Tricault őrnagy, a tengeri állomás főnöke az indiai tengerre nézve, ki
                  Dupré-t követte ez állomáson, parancsot kapott, hogy siessen Tamatavába s innen
                  Tananarivába és támogassa a mennyiben szükség volna rá, a kormányzó
                  kívánságát.</p>
               <p>Juno fregatta, Sourcouf és Diamant kémhajók és Loiret szállító-hajó bocsátattak
                  egy osztag gyalogsággal és tengeri katonasággal rendelkezésére (1866
                  májusában).</p>
               <p>Ez a hadi készület megrémítette a királynőt, főképen azonban miniszterét. A
                  tárgyalások újból felvétettek s ez alkalommal megegyezésre vezettek.</p>
               <p>Razoherina beleegyezett, hogy aláírja és szentesíti a Lambert-tel kötött régi
                  szerződést, kötelezvén magát még arra is, hogy semmi tekintetben sem fogja a
                  keresztényeket vallásuk szabad gyakorlatában gátolni; felhatalmazta továbbá a
                  hittérítőket, hogy a sziget bensejében letelepedhessenek és a hittérítés nagy
                  munkája nagyobb lelkesedéssel vette kezdetét, mint valaha.</p>
               <p>Lambert már most az átengedett földbirtokokra nézve még nagyobb kiterjedést
                  óhajtván adni engedményének, társakúl vette Richard Károlyt és de Langle-t Reunion
                  szigetéről. Arnoux, a ki a mahélai telepet berendezte volt, átengedte azt nekik,
                  illetőleg felhagyott vele, mert hiszen már régen lemondott volt további
                  üzeméről.</p>
               <p>Most már egész légióit az európai és kreol kézműveseknek és munkásoknak látjuk
                  letelepedni e nagy szigeten és Mahéla nem sokára egyik fontos középpontja lőn a
                  művelődésnek s egyike a legjobb nevű kereskedelmi telepeknek.</p>
               <p>Egy óriási czukorgyár, két rumgyár, csinos külsejű házak emelkedének ottan; rövid
                  idő multán Mahéla oly fontosságra vergődött, hogy Langle jónak tartotta még Mohéli
                  szigetét is hozzácsatolni s ottan egy további telepet berendezni.</p>
               <p>Manapság több mint 800 fehér lakja e két tengermelléki pontot, a melyet külön e
                  czélra szánt hajók sűrűn látogatnak s ellátnak élelmi szerekkel, gyarmatárúkkal,
                  szerszámokkal s Európa mindennemű készítményeivel.</p>
               <p>A dolgok ilyetén állapotánál halálozott el Razohérina királyné; már-már újabb
                  visszahatástól kezdtek tartani az európaiak; ez azonban szerencsére elmaradt.</p>
               <p>A trónörökösödést illetőleg két párt állt egymással szemben: a régi hova-párt és
                  az elhalt királynő premier-minisztere Rainitaiarivoy; végre abban egyeztek meg,
                  hogy a koronát az elhalt királynő egy rokonára, Ramoná-ra ruházták, ki mint II.
                  Ranavalo-Manjaka lépett a trónra.</p>
               <p>Ranavalo-Manjaka hajlandónak mutatkozott a legutóbbi idők újításait jó szemmel
                  nézni és mindazon kiváltságokat megerősítette, a melyekben az idegenek
                  mindekkoráig részesűltek.</p>
               <p>Cazet atya, ki koronázásánál jelen volt, következő részleteit adja az
                  ünnepélynek:</p>
               <p>»Már napköltekor elkezdték az ágyúk, a melyek a Tananarivát körűlvevő hegyormokon
                  voltak felállítva, szüntelen dörgésükkel, a nemzeti ünnep kezdetét hirdetni.</p>
               <p>Az Andohaló-tér a város közepén katlanszerűen fekszik s körűlbelől 200.000 malgást
                  képes magába fogadni. És a hely még szűknek bizonyúlt. A malgások fehér lambái,
                  szalmakalapjaikkal egyetemben, egy század katonáinak fekete kopott köcsögkalapjai,
                  a tisztek öltözékei, jobban mondva cziczomái, a herczegeknek s herczegnőknek piros
                  ruhái, a melyek élesen váltak ki az európaiak fekete öltönyei mellett: mindez
                  változatos s eléggé csinos látványt nyújtott. A ki nem látta, nem képes magának
                  képet alkotni a hova-hadsereg furcsa tarka-barkaságáról. Egyenruháját ugyanis
                  ki-ki maga szerzi be, minek következtében találni ott minden fajtát s mindenféle
                  árnyalatút.</p>
               <p>Tizenhárom jezsuita atya, nyolcz fráter, három keresztény iskolai testvér és
                  tizenegy nővér a cluny-i Szt.-József rendjéből volt ott. Ha hozzávesszük Garnier
                  urat, a teljhatalmú biztost, Laborde urat, a konzult és ennek titkárát:
                  felsoroltuk Tananariva valamennyi francziáját.</p>
               <p>Garnier urat megpillantván a zenészek nemzeti dallamunkat: Partantpourla Syrie
                  zendítették rá. Féltíz tájban lépett ki a királynő a palotából. Megjelenését
                  ágyúlövések hirdették és a tömeg azonnal rákezdte a hoby-t, a királyné
                  tiszteletére éneklendő dalt, a melynek kivitelében valamennyi jelenlevő részt
                  vett. Az asszonyok és gyermekek egyre tapsoltak, miközben folyton ezt danolták:
                  Tsara andriana noy. »Milyen szép a mi királynőnk!« A férfiak hozzá a kiséretet
                  eltérő hangon énekelték, a mi ezen dallamnak méltóságot és nagyszerűséget
                  kölcsönzött.</p>
               <p>A királynő európai divat szerint volt öltözve; fehér köpenye virágokkal s apró
                  arany koronákkal volt behintve, kezén keztyűt viselt s jobbjában arany pálcza
                  vala.</p>
               <p>A tér közepére, a hol a szent kő van, érkezvén, kilépett filanzáná-jából
                  (hordszék), hogy rálépjen a szent kőre. Ez volt az ünnepélyes pillanat, mert az
                  egész koronázási aktus csupán ennyiből áll.</p>
               <p>A korona maga inkább csak dísz, a miért is ez ünnepélyességet tulajdonképen a
                  királynő manifesztácziójának kellene nevezni népével szemben.</p>
               <p>Alig hogy a királynő a szent kövön állott, az első miniszter a katonaságot
                  tisztelgésre vezényelte; a királynő zenészei a király-hymnust játszották, a mi
                  után a nép rázendítette a Tsara va tompoko vavy-t. (»Jól érzi magát úrnőnk?«)</p>
               <p>Az üdvözlést a nép úgy hajtotta végbe, hogy kezét ki-ki fejére tette, s aztán
                  mélyen meghajtotta magát.</p>
               <p>Ő felsége gyalog jött az emelvényig, mely különben igen közel volt, s a melyen
                  csupán a herczegek, herczegnők és mi foglaltunk helyet. Én magam majdnem jobbján
                  voltam a királynőnek. Ezután egy beszédbe kezdett, melyben az összegyűlt nép
                  tudomására hozta, miszerint kívánja, hogy tiszteletben tartassék a néhány nappal
                  előbb a francziákkal, az ő tengeren túli rokonaival kötött egyezség. Mintegy
                  nyolcz-tíz perczig beszélt tiszta, csengő hangon, de én nem értettem meg mindent.
                  Minden körmondat után egyet fordított ő felsége a pálczáján: e jelre a katonaság
                  és a nép hangos és egyidejű kiáltással fejezte ki tetszését, a katonatisztek
                  megforgatták kardjaikat, a dobok peregtek és a zenekarok felzendűltek.</p>
               <p>A királynő beszéde után az államtitkár a törvényeket olvasta fel; tisztelendő
                  atyáink egyike azt a megjegyzést tette rá, hogy ha e törvényeket mind végre
                  akarják hajtani, a népségnek legalább háromnegyedét ki kell végeztetniök.</p>
               <p>Erre a hasina szertartása következett. Minden törzsfő egy-egy piasztert nyújt át a
                  királynőnek, mint hódolata jelét; e pénz olybá vétetik, mint a mely a királynét
                  méltóságában végleg megerősíti, innen is származik neve: a hasina. Ezután a malgás
                  szónokok beszédei következtek. E beszédek mind igen csillogók és virágos képekkel
                  teljesek valának, s mindnyájukban szüntelenűl ismétlődött a királynő iránti
                  hűségeskü és az örök hódolat kifejezése.</p>
               <p>Félháromkor az egész ünnepélyesség véget ért. A malgás uralkodónő ezzel fejezte be
                  a gyűlést:</p>
               <p>»Hűséget igértetek nekem, számítok reá; nagyobb szükségem van erre, mint a
                  szavakra!«</p>
               <p>Az ágyúk újból megdördűltek és mindenki haza távozott, elragadtatva az
                  ünnepélytől.</p>
               <p>Másnap még nagy játékok, tánczok, énekek tartattak a mahasimai nagy mezőségen. Még
                  harczok is voltak ott láthatók, a melyeket hosszú dárdával és pajzszsal
                  vívtak.</p>
               <p>Ez még mindig ünnepnap vala, de a következő napon már minden visszatért a rendes
                  kerékvágásba.</p>
               <p>»Szeptember 24-én, a királynő a szent városba Ambahimangá-ba vitette magát, a hol
                  őseinek sírboltjai vannak. Az e városba való belépés eddigelé meg vala tiltva az
                  európaiaknak, a királynő megszünteté a tilalmat és mi vele együtt léphettünk be a
                  városba és láthattuk, hogy Ranavalo nem áldozott a bálványoknak, mint ezt elődjei
                  tették volt.«</p>
               <p>Ranavalo-Manjaka trónralépte Francziaország számára új korszaknak és határtalan
                  befolyásnak kezdete látszék lenni. Néhány hónapig, hála Dupré, Lambert és Laborde
                  energikus eljárásának, minden a legszebb rendben ment.</p>
               <p>Az új királynő kiváló kegyben részesítette a keresztény vallást, úgy annyira, hogy
                  1869 február 21-én, a nemesség egy nagy részével egyetemben meg is kereszteltette
                  magát. Ezután a pogány elem főszóvivőinek ellenére s a nép nagy megbotránkozására
                  elrendelte a bálványképek lerombolását. Ennek büntetlen lefolyása oly nagy hatást
                  gyakorolt a népre, hogy az tömegesen kezdte a kereszténységet felvenni. Pár évvel
                  rá a rabszolgaság is eltöröltetett.</p>
               <p>Az 1870-iki események, a melyeket az angolok siettek a maguk előnyére
                  kizsákmányolni, bizonyos feszűltséget vontak maguk után a királynő és a francziák
                  között, Lambert, meg Laborde halála, a franczia konzulátusnak hosszú
                  ideiglenessége, a mely Sonmagne-ra bizatott, ki igen derék ember és kereskedő
                  volt, de képtelen a nemzeti képviselet követelményeinek megfelelni, mindez
                  bizonyos elhidegülést hozott létre a két kormány között.</p>
               <p>1879-ben, Cassas-nak, az új konzulnak, megérkezésével a dolgok némileg új alakot
                  öltöttek. Cassas ugyanis hangosan követelte a franczia nemzet jogainak tekintetbe
                  vételét, a kereskedelmi ügyletek szabadságát és a katholikus vallás
                  terjesztését.</p>
               <p>Szavainak nem sok eredménye lőn. A befolyásos egyéniségek rosszakarata nem sokára
                  újból diadalmaskodott és sietett magát elodázhatatlan módon érvényesíteni.</p>
               <p>A hova-kormánynak eléggé nyíltan kimutatott ellenséges érzülete annyira nyilván
                  való volt, hogy a franczia konzul elhagyta Tananarivát és Tamatavába vonúlt
                  vissza, a honnan jelentést tett a franczia külügyminiszternek, újabb rendeleteket
                  kérve tőle, további miheztartás végett.</p>
               <p>1882-ben a hovák is küldöttséget menesztettek Európába, a mely több állammal,
                  többek között Németországgal is kereskedelmi szerződéseket kötött, azonban
                  Francziaországgal megegyezésre jutni nem tudott.</p>
               <p>Mivel pedig a hovák ellenséges magatartásuknál még ezután is megmaradtak, és
                  Francziaország jogait elismerni nem akarták, ez utóbbi 1883-ban egy hajórajt
                  küldött Madagaszkárba, mely több partmelléki várost bombázott és Tamatavát is
                  megszállta.</p>
               <p>Pierre admirális 1882-ben, alig két hónap alatt nemcsak hogy a szakalávok földjét
                  megszabadította a hováktól, nemcsak hogy Mazangájt és Tamatavát franczia uralom
                  alá vetette, hanem a partokon fölállított összes vámsorompókat is lerombolta; a
                  hovák, és ezzel együtt az angol hittérítők erejét megtörte és a franczia befolyást
                  ismét uralkodóvá tette.</p>
               <p>Az első föltételek, a melyeket a hováknak el kellet fogadniok a következők voltak:
                  1. Ünnepélyesen el kellett ismerniök a sziget északi része, azaz a szakalávok és
                  az antaszkárok földje fölött megalapított franczia protektorátust. 2. Vissza
                  kellett vonniok azt a törvényt, a mely a francziáknak megtiltotta a tananarivai
                  kormány birtokán a letelepedést és a birtokszerzést. 3. Kárpótlást kellett adniok
                  mindazon francziáknak, a kiket a szerződések ellenére megkárosítottak.</p>
               <p>Azonban az új királynő III. Ranavalo, ki II. Ranavalo halála (július 13.) után a
                  trónra lépett s kezét első miniszterének, Rainilairivony-nak, nyújtván, november
                  22-én ünnepélyesen megkoronáztatott, - szintén vonakodott a francziák
                  követelményeinek engedni s az egész Madagaszkár fölötti uralmat követelte magának.
                  Erre a francziák újból fegyverhez nyúltak. S bárha abbeli szándékuk, hogy
                  Tamatavából az ország belsejébe hatoljanak a madagasszok vitéz ellenállásán
                  hajótörést szenvedett, ez utóbbiak deczember 17-én Francziaországgal mégis oly
                  szerződésre léptek, mely szerint a francziáknak az egész sziget fölötti
                  protektorátusát, különösen pedig a külső ügyekben való képviseletüket elismerték.
                  Tananarivában egy franczia kereskedelmi főfelügyelő (Le Myre de Vilers) telepedett
                  le csekély katonai őrséggel.</p>
               <p>Ez a dolgok jelen állása.</p>
               <p>És így diadalmaskodott végre az a törekvés, a melynek több mint száz évvel ezelőtt
                  a magyar, főnemes, Benyovszky gróf volt a kezdeményezője.</p>
               
            </div>
            <div type="chapter">
               <head>HATVANADIK FEJEZET. SZOKÁSOK, ERKÖLCSÖK ÉS KULTURÁLIS VISZONYOK MADAGASZKÁR
                  SZIGETÉN.</head>
               <p>Mint már említettük, Madagaszkár szigetét, mely nagyságát tekintve (Új-Guinéa és
                  Borneo után) földünkön a harmadik, nagyon különböző népfajok lakják. Egy részük
                  Afrika keleti partjairól, másika Arábiából és Indiából, harmadika valószínűleg
                  Polynéziából származott ide. Vegyülésükből két faj keletkezett, egyikök olajbarna,
                  a másika fekete vagy sötétbarna arczszínnel.</p>
               <p>A hovák, a kikről elmondtuk, mint jutottak a hegemoniához, polynéziai és afrikai
                  elemek vegyülékéből származtak. Maguk malagásoknak vagy malgásoknak nevezik
                  magukat.</p>
               <p>A hova név polgárt jelent, vagyis felfogásuk szerint olyat, ki se nem nemes, se
                  nem rabszolga.</p>
               <p>Azokat a szabadokat, a kik vagy valamely hazai törvény határozata folytán, vagy
                  pedig azért, mert adósok lévén, fizetni nem tudtak, rabszolgaságba jutottak,
                  zazahováknak (hovácskáknak) vagy pedig hova-vérik-nek (elveszett hováknak)
                  nevezik.</p>
               <p>Tény az, hogy Ranavalo sértésnek vette a »hovák királynője« czímzést, és hogy
                  1837-ben megbotránkozással küldte vissza egy franczia kereskedelmi hajó
                  kapitányának a levelét, a mely ezen megszólítással kezdődött. A levelet ott tépték
                  szét a kapitány előtt a királyné küldöttei, kijelentve neki, hogy ha e sértést
                  ismételni bátorkodnék, ki fog üzetni az országból.</p>
               <p>A hovák arczvonásai feltünően megközelítik az európaiékét. Arczszínük
                  többé-kevésbbé sötét olajbarna. Termetük a közepesnél rendesen magasabb;
                  arczmetszésük semmiben sem emlékeztet a négerekre. Hajuk sima, durva és sűrü;
                  orruk kissé hajlott. Szemük az orr töve felé hajlik, míg külső szögleteik kissé
                  emelkedettek. Szájuk nagy, húsos ajkakkal. Álluk hátravonuló.</p>
               <p>A lakosság nemesekre és hűbéresekre oszlik. Azonban a nemeseknek még saját
                  területükön sincs joguk az igazságszolgáltatáshoz. Hűbéruraságukon kívül nem
                  tarthatnak igényt egyébre, mint némely őket megillető megtiszteltetésre; a
                  nyilvános ügyek tárgyalásában csak annyiban vesznek részt, a mennyiben az udvarhoz
                  tartoznak; és itt is a nem-nemesekkel vegyest viselik a főhivatalokat.</p>
               <p>A nemességnek különböző fokai vannak. A piros színt viselni, öltözékeikben csupán
                  azoknak van joguk, a kiket a mi felfogásunk szerint a herczegi czím illetne meg.
                  Ezek, a mennyiben közkatonák volnának, fel vannak mentve az őrszolgálattól,
                  viszont azonban ők részesűlnek a zászló őrzésének tisztességében. Joguk van a
                  vadihena-hoz, azaz az ökörfarkhoz, a mennyiben az állat birtokukon öletik le és
                  fogyasztásra van szánva. Jog szerint a vadihena első sorban a királyt illeti, vagy
                  képviselőit.</p>
               <p>Az alsóbb nemesség azon kiváltságot élvezi, hogy sem meg nem kötözhető, sem vasra
                  nem verethető. Fel van mentve a robot vagy közmunka alól, azonban köteles
                  hűbéreseit a munkához vezetni, ha a sor rájuk kerűl. Mint közkatonák az e rangon
                  álló nemesek tartoznak őrszolgálatra is vonúlni, mindazonáltal ez esetben is előbb
                  ők részesűlnek az előírt tisztelgésben, még a legmagasabb rangú polgáriak részéről
                  is. Az üdvözlő szólam is, a melylyel a nemeseket megtisztelik különbözik attól, a
                  melyben a polgáriak részesűlnek. Az előbbieket így szólítják meg: »Légy üdvöz!« az
                  utóbbiakat: »Hogy vagy?«</p>
               <p>Csakis a királynak, a királynénak és gyermekeiknek szabad a koralt fejükön
                  viselni; a nemesek e díszt lábukon hordják; nyakán vagy karján bárki viselheti
                  azt, még a rabszolgák is. Az előkelő hölgyek filanzáná-ban (fedett hordszékben)
                  vitetik magukat ide-oda s alig-alig járnak valaha gyalog; a polgárnőket e jog csak
                  akkor illeti meg, ha betegek, vagy ha gyászmenetben vesznek részt.</p>
               <p>A nemes ember tetszés szerint választja élete párját bármely társadalmi
                  osztályból; azonban a gyermekek anyjok rangját követik. Azon nemes származású nő
                  pedig, ki nem-nemesnek nyújtja kezét, elveszíti nemességét, elveszíti rangját,
                  örökségét; családja eltaszítja magától s még a közös sírboltban sem juttat neki
                  helyet.</p>
               <p>Radama 12 nemesi fokozatot állapított meg, beleértve a katonaságot is, mely a
                  legalsó, az első, fokot foglalta el. Ranavalo még kettőt csatolt hozzá, a 13-ikat
                  és a 14-iket. II. Radama trónraléptekor mindenkit előléptetett két fokkal, mely
                  olcsó kitüntetés következtében a 14-ik fokúak egyszerre 16-ik fokúakká lőnek; a
                  főparancsnok a 17-ik fokra léptettetett elő. A királyi vérből származott herczegek
                  rendesen a 15-ik fokon állanak.</p>
               <p>Ranavalo uralkodása óta a nem-nemesek a legmagasabb állások néhányának birtokában
                  vannak; a polgárságnak nagyban és egészben azonban se hatalma, se befolyása. A
                  polgárt nemességre emelni nem lehet, ámbár néhány önkénykedő uralkodó megkisérté e
                  szabály megszegését.</p>
               <p>Jóllehet a polgárság maga között nem oszlik fokokra, mégis vannak kiváltságos
                  családok, a melyek bizonyos átöröklött jogokat vagy hivatalokat élveznek; vannak
                  ismét mások, melyeknek tagjait pl. nem szabad halálra ítélni, hanem csakis
                  legfeljebb a szigetnek valamely legegészségtelenebb pontjára száműzni.</p>
               <p>A rabszolgák 2 nagy osztályba sorozhatók, az egyiket a király rabszolgái, a
                  másikat a magánosokéi képezik. Az előbbiek ismét malgásokra és feketékre oszlanak;
                  a malgások a lovász, apród és komornyik teendőit végzik és szabad nőket is
                  vehetnek nőűl; a feketék a testőrségben vagy a hadseregben szolgálnak, s itt magas
                  rangra vergődhetnek; vannak köztük olyanok, kik palotatisztek s a 14-ik vagy 15-ik
                  fokig is emelkedtek, míg mások ismét magas polgári hivatalokat viselnek.
                  Házasodniok azonban csak egymás között vagy a magánosok rabszolgáival szabad.</p>
               <p>Ez utóbbiak eredetük szerint feloszlanak: oly hovákra, kik a fennemlített okok
                  valamelyikénél fogva rabszolgaságra jutottak, malgásokra és afrikaiakra. Meg kell
                  itt jegyeznünk, hogy a rabszolgaság Madagaszkáron nagyon enyhe, lévén ott a
                  restség az embereknek velök született tulajdonságuk. A gazdának esze-ágába se jut
                  rabszolgájától több vagy nehezebb munkát kivánni, mint a mennyit és a milyent ő
                  maga kényelmesen elvégezhetne. Ha a rabszolgának sikerűl magát kiváltania, vagy ha
                  felszabadítják, azon osztályba tér vissza, a melyhez annak előtte tartozott.</p>
               <p>A hovák törvénykezése zavaros, homályos és naivitásával a régi frank törvényeket
                  juttatja eszünkbe. Törvénykönyvük nincsen, minek következtében a bírák önkényének
                  tág tér van engedve, a mi nagyon veszélyes egy állapot oly népnél, mely a
                  kapzsiságra annyira hajlik, mint a hovák.</p>
               <p>Törvényt az uralkodó nevében az általa kinevezett andriámbavent-ek szolgáltatnak;
                  azonban fontos esetekben az ítéletet elibe kell terjeszteni megerősítés
                  végett.</p>
               <p>Szerződések és üzletek, ugyancsak hivatalos személyek jelenlétében köttetnek,
                  azonban jogerőre csak akkor emelkednek, ha a felek már átadták a hasinát, azaz egy
                  pénzdarabot, a melyet kiki igyekszik lefizetni, nehogy ellenfelének ideje legyen
                  az üzletet felbontani, vagy az ítéletet megtámadni.</p>
               <p>Ha valamely hovának viszálkodása van egy másikkal, vagy ha valamely bűntettet tud
                  feljelenteni, jogában áll a bírótól a tsitia lengá-t kérni. Ez egy ezüst dárda,
                  melyet csak az uralkodó vagy első minisztere engedélyével szabad használatba
                  venni.</p>
               <p>Három személy megy érte, s a vádlott kapujába érkezvén, a háromnak legfőbbike
                  tudatja a vádlottal, hogy mely napon kell jelentkeznie a bíró előtt, - a mennyiben
                  ugyanis vétsége kisebbszerű; ha azonban a vád súlyosabb, a deliquensnek kezeit
                  összekötik s őt tüstént magukkal hurczolják.</p>
               <p>A törvénylátás nyílt ég alatt a világ szeme láttára történik. Hajdan, mint különös
                  bizonyítékot a tanghint is alkalmazták.</p>
               <p>A tanghin megfelel annak az intézménynek, a mit Európában a középkorban
                  istenítéletnek neveztek. - A vádlottnak bűnös vagy ártatlan voltát kipuhatolandó,
                  a bírák vele egy tanghin nevű fa keserű gyümölcsének kivonatát itatják, a mely
                  igen erős és gyorsan ható méreg.</p>
               <p>»Ha valamely malgás a másikra megharagszik,« mondja Barbié du Bocage, »rögtön kész
                  őt a boszorkánymesterség vádjával illetni. Ezzel a szerencsétlen már ki van
                  szolgáltatva a bírónak vagy bakónak. Hogy bebizonyítsa, hogy ő nem bűbájos,
                  kénytelen e szörnyű folyadékot inni. Ha gyomra kiveti a mérget, ártatlannak
                  nyilvánítják, s ő a dolgot még eléggé könnyen tudta le szörnyű gyomorgörcscsel, a
                  melynek nyomában súlyos betegség vagy pedig félkegyelműség jár. Az ellenkező
                  esetben bűnösnek nyilvánítják és nyomorúságosan el engedik veszni. Minő képet
                  alkossunk magunknak e borzalmat gerjesztő igazságszolgáltatásról s a
                  szerencsétlenségekről, a melyek követik, ha megtudjuk, hogy a méreg adagja, a
                  melyet a vádlottnak be kell venni, teljesen a bíró tetszésére van bízva, és hogy
                  ez utóbbi az esetre, ha az áldozat vétkesnek találtatik, azaz ha meghal, vagyonán
                  a hova-kormánynyal osztozik.«</p>
               <p>Ezt tudva, meg fogjuk érteni Radama szavait, a melyeket az európaiak könyörgésére
                  adott válaszúl, midőn ezek tőle e szörnyű próba eltörlését kérték: »Találjatok hát
                  számomra valamely más adót, a mely úgy megtöltse pénztáramat és fedezze hadseregem
                  költségeit, mint ez!« Az ország egyéb sajátosságaihoz tartozik még a robot.</p>
               <p>Valahányszor Ranavalónak valamely fáradságos munka teljesítésénél erős karokra
                  volt szüksége, mint midőn pl. árúkat kellett szállítani a partvidékről
                  Tananarivába, vagy pedig midőn az anyagot kellett összehordani és feldolgozni
                  kastélya építésénél, a királyné egyszerűen összefogdostatta az embereket a
                  kényszermunkához s a szerencsétlenek sem fizetést, sem élelmet nem kaptak.</p>
               <p>Ugyanígy jártak el a nagyok Tananarivában, és a fővároson kívül az apróbb nemesek,
                  kik a szerencsétlen vidéki lakosságot vetették alá e zsarolásnak.</p>
               <p>E robotokat szintén eltörölte Radama, és manapság már csakis a király részére és
                  nagyon sürgős esetben vétetnek igénybe.</p>
               <p>A katonai szolgálatra való besorozás is teljesen önkényen alapúlt és épen a
                  legszegényebb falvakat sújtotta. A katonák azelőtt sem zsoldban, sem ellátásban
                  nem részesűltek.</p>
               <p>A többnejűség e sziget lakóinál megengedett dolog, de igen ritkán fordúl elő, mert
                  a házasság kötelékei csekély tiszteletnek örvendnek és az erkölcsök szabadossága
                  rendkívül tág határok között mozog.</p>
               <p>A házasság igen egyszerűen köttetik. A férfi és a leány rokonaik kiséretében a
                  falu fője elé járul, kijelentik előtte abbeli szándékukat, hogy össze akarnak
                  kelni, lefizetik a hosinát - és a házasság meg van kötve.</p>
               <p>A válás ép oly könnyen megy. A férj megjelenik a tisztviselő előtt, a ki őt
                  feleségével összeadta és kinyilatkoztatja, hogy elkergeti nejét vagy hogy
                  visszaadja szabadságát. Még egyszer lefizeti a hosinát, és ezzel a dolog be van
                  fejezve.</p>
               <p>Ha a férfi tizenkét napi lefolyása alatt sem vette vissza feleségét, akkor az
                  szabad és újból férjhez mehet.</p>
               <p>Hajdan a halottakkal ruházatuknak, házi berendezésüknek, sőt fegyverzetüknek egy
                  részét is el szokták volt temetni; azonban e szokást egy újabb törvény
                  eltiltotta.</p>
               <p>A hovák nem használnak koporsót; halottaikat nyersselyem-darabokba göngyölik, a
                  melyek száma a halott vagyonossága szerint változik, és így helyezik a
                  sírboltokban található kőlapokra. Csupán a királyi ház tagjait zárják
                  koporsóba.</p>
               <p>A malgások ruházata a férfiaknál a lambából vagy sim’bon-ból áll; ez egy
                  rendszerint fehérszínü kelmedarab, mely körűlbelűl 4 rőf hosszú és 3 rőf széles.
                  Ezzel eléggé festőileg övezik tagjaikat a görögök és rómaiak módjára. Némelyek egy
                  övet, az úgynevezett seidick-ot vagy sadik-ot viselik egy félrőf szélességű és egy
                  rőf hosszúságú vászondarabot, mely lazán van a csipő köré erősítve, míg végei
                  feltűzvék.</p>
               <p>A nők szintén a seidick-ot és a sim’bon-t viselik. Hordják még ezenkívül a
                  zubbonynak egy nemét, a melynek ujjai egészen a csuklóig érnek le. A simbont úgy
                  alkalmazzák, mint mi nálunk a sált szokás.</p>
               <p>Hajukat a nők nagy számú, mintegy huszonöt-harmincz fonadékba fonják, e
                  fonadékokat azután egy csomóba foglalják össze, s az egész úgy néz ki távolból,
                  mint valami gyékény. Zsírral vagy kókuszolajjal kenik hajukat, a mi émelyítő
                  szagot áraszt körülöttük.</p>
               <p>Sokan az úgynevezett satouk-ot viselik, a mely mind a két nemre nézve közös, s
                  olyanforma, mint a franczia ügyvédsüveg. Kákából font kalap ez, a mit nem egyébért
                  viselnek, minthogy magukat a nap hevétől óvják.</p>
               <p>A vagyonos és elegáns hölgyek fülében nagy aranygyűrűk és nyakukban hajból font
                  lánczok díszlenek, a melyek nagyobbrészt Bourbon és Mauritius-szigetről
                  származnak; viselnek még tovább bokh-okat is; ezek tallérnyi nagyságú arany
                  melltűk, és a zubbony fölött függélyes sorban hordatnak.</p>
               <p>A nemzeti viselet napról-napra jobban tűnik. Az előkelő hölgyek nagyrésze máris
                  európai öltözetben, jobban mondva maskarában jár.</p>
               <p>Mulatságos dolog látni, mint hordják bizonyos nevetséges kaczérsággal a krinolint,
                  mely náluk még nagy kedveltségnek örvend. Azzal, hogy bőrük a szoknya és a
                  ruhaderék között itt-ott kilátszik, keveset törődnek.</p>
               <p>A férfiak a maguk részéről szintén európaiasan igyekeznek öltözni, a mely
                  igyekezetben valóságos madárijesztőkké válnak, míg lambá-jukban eléggé jól veszik
                  ki magukat. Némelyikök nadrágban jár, de kabátja nincsen; a másiknak van ugyan
                  kabátja, meg talán mellénye is, de nadrág nélkül szűkölködik. A kinek azután meg
                  van mind a három öltönydarabja, az nem tudja, hogyan viselje őket. A tisztek
                  aranynyal és ezüsttel megrakott paszomántos egyenruháikban valóságos bohóczok.
                  Csupán a nép, meg a rabszolgák maradtak hűek a nemzeti viselethez. Csakhogy
                  közülök is sokan hordanak már szalma-kalapot, vagy a köpük mintájára készűlt
                  sapkát. A katonák általában fehér gyapot-nadrágot, ugyanilyen kabátot és
                  szalmakalapot viselnek. Néhányuk, és pedig ezeknek száma nagy, a díszesebb
                  ünnepélyeknél ócska vörös kabátban és formájából kiment csákóban szerepelnek, a
                  melyek még az angoloknak I. Radama iránt mutatott kegyességének a maradványai.
                  Mindannyian kovás vagy gyutacsos puskával és hosszú dárdával vannak
                  felfegyverkezve és fáradhatatlan gyalaglók.</p>
               <p>Ha az asszonyt gyász éri, haját leeresztve viseli és lemond az európai
                  öltözékről.</p>
               <p>A csíntalanság általában egyik kelléke a gyásznak; a férfiak ilyenkor hajadon
                  fővel járnak és szakált eresztenek.</p>
               <p>Ha uralkodó halálozik el, mindenki gyászt ölt s minden mulatozás el van tiltva.
                  Nem szabad ágyban aludni és tükörbe pillantani. Ez a gyász egy évig tart.
                  Tartamára mindenkinek le kell beretváltatni a haját, a király s az általa kijelőlt
                  más 7 egyén kivételével.</p>
               <p>A rizs képezi a marhahússal egyetemben, a melyből óriási mennyiséget fogyasztanak
                  el, főtáplálékukat.</p>
               <p>A malgások szaruból vagy levélből készűlt kanállal esznek apró csészékből és
                  óriási mennyiségű szeszes italt fogyasztanak.</p>
               <p>Rendesen bálványimádóknak szokás őket nevezni; vallásuk azonban inkább
                  fetis-imádás, semmint tulajdonképi polytheismus. Istenüket Zanahary-nak nevezik,
                  azaz: »a ki mindent teremtett.« Nevezik őt még Andriana-Nahari-nak is, a mi oly
                  urat jelent, a ki a teremtés hatalmával bír, meg Andriamanitrá-nak, azaz: »az
                  illatok korlátlan urának.«</p>
               <p>Elismerik, hogy mindenható, mindenek fölött álló, korlátlanúl független. Van-e
                  kezdete vagy eredete? Nem hiszik ugyan, de nem tudnak rá felelni. Ez számukra nagy
                  probléma.</p>
               <p>Imádkoznak Zanaharyhoz és áldozatot hoznak neki: majd egy fehér ökröt, majd néhány
                  tyúkot, majd meg egy véka rizst, - de mindig csak olyankor, ha valamire szükségök
                  van.</p>
               <p>Valamely hittérítő így szólott egy napon egy malgáshoz:</p>
               <p>»Jer imádkozni.« »Imádkozni, minek?« felelé emez. Azaz most nincs szükségem
                  semmire, tehát mit imádkozzam!</p>
               <p>A malgásoknak sem papjaik, sem áldozóik nincsenek; a megfelelő tisztet rendesen a
                  törzs- vagy családfők végzik.</p>
               <p>A midőn Zanaharynak ökröt akarnak áldozni, a törzsfőnök vagy ampanjanka maga köré
                  gyűjti az egész népséget; csupán az asszonyok vannak e gyülekezetből kizárva. Ő
                  maga egy gyékényre áll az áldozattal szemben, mely mellett jobb és bal felől
                  egy-egy tömjénnel telt csésze füstölög. A gyülekezetnek egyik szóvivője halk
                  hangon valami énekes beszédet zengedez, és a nézők magukba szállásuk jeléűl
                  elfedik arczukat. Azután szétdarabolják az ökröt s mindenki elviszi belőle a maga
                  részét. Ilyen a nagyobb áldozat lefolyása.</p>
               <p>Tyúkokat és rizst sokkal gyakrabban áldoznak; czéljuk emellett rendesen valamely
                  beteg meggyógyúlásának, valamely útazás sikeres voltának, vagy általában az
                  istenség valamely kegyének kieszközlése.</p>
               <p>A partvidéki törzseknél sűrűn találkozunk a rossz szellemben való hittel. A
                  loloratzék (gonosz árnyak), az angodratzik (rossz szellemek) felfogásuk szerint
                  olyan vampir-félék; kísértetek, a melyek az élőknek ártani törekszenek.</p>
               <p>Vannak emberek, a kikről azt hiszik, hogy érzék fölötti hatalommal bírnak; ezek az
                  úgynevezett mososák, vagyis bűbájosok, akikről megvannak győződve, hogy
                  összeköttetésben állnak a rossz szellemmel. Ez utóbbinak neve a hováknál
                  Ramahavaly vagy Rambololo.</p>
               <p>A mososák amulettekkel és talizmánokkal bírnak, a melyek az embert megőrzik a
                  bajtól és sebezhetetlenné teszik a háborúban; üzérkednek a fanafodykkal és
                  aolykkal is. Ezek óvószerek és amulettek, a melyeket kis zacskóban, a nyakon
                  szokás hordani, és majd valamely bűvös golyóból, majd meg egy kis kajmán-fejből
                  állnak, a mely gyöngysorral van körűlvéve; némelykor meg durván faragott emberi
                  arczot mutatnak. A bálványimádó malgások e talizmánoknak egész gyűjteményét
                  hordják magukkal.</p>
               <p>Általában e sziget lakói sokkal hajlandóbbak azokat a lényeket tisztelni, a
                  melyekről feltételezik, hogy nekik árthatnak, mint azokat, a melyektől csupán jót
                  várhatnak.</p>
               <p>Bizonyos napokat szerencséseknek, másokat vészthozóknak tartanak. A jövendőmondók
                  nagy tiszteletben állnak náluk; azokat a jósokat, a kik e foglalkozást
                  üzletszerűen folytatják: ombiásoknak nevezik. Az orákulum megkérdezése rendkívül
                  egyszerű: összekevernek bizonyos számú kavicsot és babot, és azon alakok szerint,
                  a melyet ezek együtt képeznek, jósolnak jó vagy rossz szerencsét.</p>
               <p>Van még Madagaszkáron egy szokás, mely a déli tenger szigeteinek tabujára
                  emlékeztet.</p>
               <p>Valamely helység előljárója egy tárgyat fadinak nyilvánítván, az rögtön szent vagy
                  tiltott lesz. Fadi a munka valamely főnök szertartása alatt. Ha egy fa fadinak
                  nyilváníttatik, nem szabad arról még egy levelet sem leszakítani, a nélkül, hogy
                  az illető vétket ne követne el; és a hittérítők, a kik templomaikkal együtt
                  fadinak jelentettek ki, keservesen érezték e babonás törvény hatalmát, mely őket a
                  legteljesebb elszigeteltségre kárhoztatta és legnagyobb erőlködéseiket hasztalanná
                  tette.</p>
               <p>Alig húsz esztendeje, az írás művészete még kevéssé volt elterjedve a malgásoknál.
                  Latin betűink behozatala előtt az arabs írásmód volt az egyedűl használatos. Ezen
                  idegen írásmód befolyással volt a nyelvre magára is. Az arabs ábéczét használván a
                  malgás, jelöletlenűl hagyta azokat a hangokat, a melyekre annak nem valának
                  jegyei, míg viszont kénytelen volt egy jegygyel két vagy több hangot is
                  jelőlni.</p>
               <p>A malgások nemzeti irodalma dalokból, közmondásokból, gyermekes mesékből és
                  hagyományokból áll, a mely utóbbiak bizonyos családokban nagy számmal élnek;
                  összegyűjtésük igen érdekes világot deríthetne a sziget történetére.</p>
               <p>Bírnak végre csillagászati és orvostani értekezésekkel is, a mely tudományok
                  ismeretét még a hedzsra előtt, a Maszkátból jött kabbalisztikus orvosok hozták
                  magukkal.</p>
               <p>»A malgások nyelve,« mondja Henri de Régnon atya, »kiváló zengzetességénél,
                  valamint a rokonértelmű szók nagy számánál fogva, egyike a legérdekesebbeknek.
                  Ugyanazon kellemes csengésű magánhangzókkal találkozunk itt, mint a maláji
                  szigeteken. A lefordítása ezen nyelvnek, mely szabatos és külön kifejezésekben
                  végtelenűl gazdag, ezer körűlírást követel. Az összetett szavaknak némelyike a
                  legkomplikáltabb eszméket fejezi ki. A kitöltő, hézagpótló és odaragasztott
                  szócskák nagy szerepet játszanak benne és bárha grammatikája végtelenűl egyszerű,
                  bárha benne sem nemi megkülönböztetésre, sem egyes és többes számra, sem esetekre,
                  sem declinátióra, sem a főneveknek, mellékneveknek, meg határozóknak
                  különválasztására nem akadunk: a szóbőség oly nagy, hogy a hiányzó nyelvtani
                  alakokat sehol sincs okunk nélkülözni.«</p>
               <p>Manapság, hála a hittérítők fáradozásainak, az ismeretek s a művelődés mindinkább
                  terjednek e nagy afrikai szigeten.
               </p>
               <p>* * *</p>
               <p>Gróf Benyovszky Móricz életrajzának első kötete elbeszéli e kiváló tehetségű és
                  bámulatos tetterejű férfiú kalandos életének történetét a Szibériából való
                  megszabadulásáig. Elmondja szenvedéseit, a melyeket a szabadság érdekében
                  folytatott harczai következtében elviselt; bemutatja azon rendkívüli
                  leleményességet, elszántságot és lelki éberséget, a mely menekűlését lehetővé
                  tette. Az életrajz második kötetének feladata volt őt tetteiben és
                  viszontagságaiban haláláig elkisérni. Miként a »Saját emlékiratai« »Levelek«
                  czímét viselő függeléknek bevezetésében már említettük »e feladatnak megoldása, a
                  Benyovszky élete többi szakaszait fedő homálynak eloszlatása, nagy, nehéz és sok
                  időt igénybe vevő munkát, Párisban, Bécsben, Londonban, Szt.-Pétervárt nyilvános
                  és titkos, valamint családi magánlevéltárakban megejtendő beható kutatásokat
                  kiván, mert alapos, kimerítő és hiteles okiratokra fektetett munkát akarunk a
                  közönségnek nyujtani.«</p>
               <p>E feladatból ezen most befejezett második kötet a következőket oldotta meg:
                  elkisérte útjában Benyovszkyt, a mint Szibériát megkerűlte, a Behring-szigeteken
                  megfordúlt, Szahalin szigetét meglátogatta, a Behring-tengert bekóborolta, az
                  Aleuti-szigeteket átkutatta, a Kurili-szigeteket bejárta, a Japán-szigeteken az
                  ainokkal és japániakkal megismerkedett és végre Makaóban megérkezett, a hol
                  először lépett olyan földre, a hol ismét találkozhatott és találkozott is
                  európaiakkal, a kikkel együtt visszatért Európába. Összehasonlította hazánkfiánk
                  az általa bejárt vidékekről elmondott véleményét és ítéletét a későbbi útazók
                  jelentéseivel és fényes bizonyítékokat szolgáltatott arra, hogy Benyovszky Móricz
                  nem csak hű útleíró, de éles megfigyelő is volt.</p>
               <p>Továbbá, főleg franczia és angol forrásokra támaszkodva, elbeszélte e kötet
                  hősünknek madagaszkári útját, bemutatta őtet mint jeles gyarmatosítót, a ki a
                  rendelkezésére álló csekély eszközökkel is bámulatos eredményeket tudott kivívni
                  és személyiségének varázserejével a czivilizálatlan vadakra igazi bűvös erőt
                  tudott gyakorolni; elbeszélte Madagaszkárnak előbbi és későbbi történetét,
                  bemutatván ama két európai nemzetnek versengését, a melyek az Európán kívül fekvő
                  országok gyarmatosításában a legnagyobb eredményeket tudtak kivívni; elbeszélte
                  ezután ama küzdelmeket is, a melyeket a czivilizáczió érdekeit lángbuzgalommal
                  védelmező férfiú kicsinyes, féltékenykedő üzelmekkel folytatott, míg végre az
                  aljas középszerűség a kimagasló hősi alakon győzelmeskedett és hősünk franczia
                  golyótól találva, elesett azon gyarmatban, a hol oly fényes sikereket aratott.</p>
               <p>Függelékűl végre e kötet magában foglalja mindazon leveleket, okiratokat stb., a
                  melyek eddig rendelkezésünkre bocsáttattak.</p>
               <p>Az ezentúl közrebocsátandó önálló kötet szerzőjének feladata lesz a már
                  fentemlített levéltárakban a kutatást folytatni és kutatásai eredményét, úgy ezen
                  most először közölt nagyérdekű életrajzi adalékokat feldolgozni, hogy így gróf
                  Benyovszky Móricznak még teljesen föl nem derített múltja kellő világításba
                  helyeztessék. Visszapillantást fog tehát vetni ifjú korára, vázolni fogja
                  részvételét a lengyel konföderáczió harczaiban, szólani fog azon érdemekről és
                  okokról, a melyeknél fogva grófi rangra emelték, tudatni fogja, minő része volt
                  Ausztria háborúiban, minő szerepet játszott Fiuméban és Triesztben, miért távozott
                  el újra Ausztriából; bővebben ismertetni fogja párizsi tartózkodását, utolsó
                  kalandos útját Amerikába és Amerikából Madagaszkárba és végre feleségének,
                  gyermekeinek, testvéreinek sorsát, hogy így betetőzze ezen kiváló honfitársunk
                  élete történetét, aki leggyakrabban nemes, ideális czélokért küzdött és
                  szenvedett, hogy végre a czivilizátorius működése helyén, kicsinyes ármányokkal
                  szemben, harcztéren hősi halált szenvedjen.</p>
               
            </div>
         </div>
      </body>
     <back>
        <div type="liminal">
               <head>FÜGGELÉKEK.</head>
               
            </div>
            <div type="liminal">
               <head>I. MÁRIA TERÉZIA KIRÁLYNŐ 1778 ÁPRILIS HÓ 3-ÁN BÉCSBEN KELT OKLEVELE, MELYBEN
                  BENYOVSZKY MÓRICZ FRANCZIA TÁBORNOKNAK ÉS MADAGASZKÁR KORMÁNYZÓJÁNAK ÉRDEMEIÉRT A
                  MAGYAR GRÓFI MÉLTÓSÁGOT ADOMÁNYOZZA.</head>
               <p>MARIA THERESIA divina favente clementia etc. Tibi fideli nostro nobis dilecto,
                  egregio MAURITIO BENYOVSZKY actu in servitiis serenissimi Galliarum regis generali
                  brigaderio, militaris ibidem ordinis sancti Ludovici equiti, ac unius legionis
                  colonello, nec non provinciae Madagascar nominatae gubernatori, salutem et
                  gratiam, clementiaeque nostrae caesareo regiae continuum erga te incrementum.
                  Quandoquidem inter diversa virtutum regiarum munia atque officia, quibus thronus
                  principum circumseptus, sublimioris eminentiae radios longe lateque per Orbem
                  universum diffundere consvevit, non postremum locum sibi vindicare soleat
                  pervetusta, eaque laudatissima a divis praedecessoribus nostris gloriosae memoriae
                  romanorum imperatoribus et Hungariae regibus in eo usitata consvetudo, ut cum
                  honorum ac dignitatum incrementa a Regiae Majestatis splendore, tanquam lumen a
                  sole promanare soleant, singularem adhiberent curam, quo in decernendis ejusmodi
                  honoribus erga eos, qui non tantum a vetusta stemmatis origine, sed etiam a
                  praeclaro vitae instituto et virtutum studiis atque ornamentis iisdem
                  commendarentur semet munificentiores exhiberent, idque non solum eo fine, ut
                  dignum illi praemium se consecuturos esse sibi gratulari possent, sed ut alii
                  ejusmodi exemplo accensi ad laudabiles virtutum stimulos ferventi studio
                  incitarentur. Unde nos quoque, postquam ex omnipotentis dei providentia ad
                  excelsum caesareo Regiae dignitatis culmen, et fastigium evectae sumus, nihil
                  antiquius, nihil gloriosius unquam habuimus, quam ut quos libet fideles nostros de
                  regno augustaque domo nostra, et republica christiana benemeritos peculiaribus
                  gratiis liberaliter remuneremur, vetustarumque benemeritarum familiarum in suis
                  quoque posteris, cumprimis vero illis, qui majorum suorum praeclara facinora
                  exemplariter imitari conantur, memoriam augeamus, et accumulemus. Tuis itaque
                  Mauriti Benyovszky insignibus qualitatibus, laudatisquae virtutibus, ac in rebus
                  agendis, pertractandisque singulari dexteritate quibus te praeditum et ab
                  altissimo ornatum cognovimus clementer permotae, ac benigna erga te propensione eo
                  inductae: ut te actu de benigno indultu nostro regio in servitiis serenissimi
                  regis Galliarum generalem brigaderium, militaris ordinis sancti Ludovici equitem,
                  ac unius legionis colonellum, nec non provinciae Madagascar nominatae
                  gubernatorem, qui ad exemplum vetustae de rege, et regno tum sago, tum toga optime
                  meritae stirpis tuae fidelitatis erga nos debitae haud immemor, avitam tuam in
                  dicto regno nostro Hungariae haereditatem ampliare studes, pro consequenda majori
                  adhuc tui accomodatione gratia, et clementia nostra caesareo regia prosequeremur.
                  Quatenus itaque virtus tua clarior evadat, et profundiores ad benemerendum agat
                  radices, simulque praeclara ante natorum tuorum facinora ampliori adhuc et
                  uberiori regiarum gratiarum nostrarum erga te declarato augmento compensentur,
                  taliterque etiam caeteris fidelibus subditis nostris benemerendi studia
                  amplectendi majus addatur incitamentum, ac ipsa etiam posteritas in sectandis
                  virtutibus et cognitis nobis meritis tuis tanto ferventiores conatus et animos
                  capessere valeat, ex certa nostra scientia animoque deliberato, gratiaque speciali
                  de caesareo regiae potestatis nostrae plenitudine e statu nobili seu equestri, in
                  quo hactenus a saeculis perstitisti, in caetum, numerum, ordinem et consortium
                  verorum et indubitatorum praefati regni nostri Hungariae partiumque ei annexarum
                  comitum vulgo gróf, cum praedicato Spectabilis ac Magnifici, germanice Hoch- und
                  Wohlgeborener, Te MAURITIUM BENYOVSZKY, nec non haeredes et posteritates utriusque
                  sexus universos expost Dei benedictione legitime nascituros evehendum et
                  aggregandum, annumerandosque duximus et adscribendos. Volentes et per expressum
                  decernentes; ut tu MAURITI BENYOVSZKY a modo imposterum futuris et perpetuis
                  semper temporibus omnibus illis gratiis, honoribus privilegiis, dignitatibus,
                  indultis, immunitatibus, praerogativis, libertatibus, favoribus, ac exemptionibus,
                  quibus caeteri veri antiqui et indubitati praelibati regni nostri Hungariae
                  partiumve ei annexarum et aliorum etiam regnorum et provinciarum nostrarum
                  haereditariarum comites de jure, vel antiqua consvetudine, aut aliter,
                  qualitercunque utuntur, fruuntur, potiuntur et gaudent, tam intra quam extra
                  judicium et comitia, aut alias ubivis uti, frui et gaudere possis, ac valeas,
                  praescriptique haeredes tui et posteritates utriusque sexus universi valeant,
                  atque possint. Ut autem perpetuum hujus tui ad hanc dignitatem per nos facto
                  sublimationis exstet documentum eademque pleniori beneficio decorata in oculos
                  hominum clarius incurrat, antiqua et gentilitia armorum tuorum, quibus hactenus
                  usus es insignia, non solum benigne laudavimus, acceptavimus, approbavimus,
                  ratificavimvis et confirmavimus, verum etiam certa in parte adauximus,
                  illustravimus, et ampliavimus, in hanc uti sequitur formam a modo imposterum,
                  futurisque et perpetuis semper temporibus gestanda et deferenda clementer
                  concedimus et elargimur. Scutum videlicet militare erectum quadripartitum, prima
                  sui parte rubeum, exhibens gryphum (celeritatis cum fortitudine junctae
                  hieroglyphicum) aureum cauda inter pedes reflexa, alis expansis lingva rubiconda
                  exerta sinistrorsum conversum, frameamque, cujus capulum auro fulget, stringentem.
                  Secunda porro, ac tertia parte argenteum, brachium cocco manicatum, impenso viridi
                  serto, ex lauri foliis coadunato, vexillum minutius cyano tinctum, circa hastile
                  aureum reflexum, ac inscripta sex corona aurea stella, in secunda quidem parte
                  sinistrorsum in tertia vero dextrorsum ostentans. Quarta demum scuti pars ad
                  allusionem oerumnarum, quas in oceano perpessus fuisse perhiberis, continet navim
                  maritimam expansis ternis candidis velis, per mare fluctuantem. His porro
                  quartariis per incisionem a basi ad centrum quadripartitionis inducitur specula
                  pyramidalis coelestini coloris ternis situ nobiliori metallo
                  inscriptis Gallicis liliis decora. In scuto denique minori pectorali dicto, ad
                  ectypon armorum antenatis tuis per gloriosae memoriae praedecessores nostros
                  Hungariae reges clementer concessorum conspicitur luna argentea in campo identidem
                  coeruleo, coronae antelati regni nostri Hungariae insistens, cornibus sursum
                  versis, lucentibus in regione cephalica hinc, et hinc singulis sexangulis stellis
                  aureis ipsa quasi lunae corona prementibus. Scutum majus seu extremum tegit corona
                  comitibus propria, unde assurgunt tres galeae torneanae, coronatae, clathrataeque,
                  purpura suffulto auro reductae, monilibus et torquibus circumductae, suisque
                  respective apicibus fastigiatae, ac prima quidem, quae media est, et situ recto
                  apicem gerit, ornatur luna scutaria suis cum stellis, quae binas sustinet candidas
                  sthruthionis plumas inter duas alas aquilinas, auro et cyano transversim ita
                  partitas ut metallum metallo, et color colori opponantur. E secunda vero, quae a
                  dextris est, et situ sinistrorsum obliquo emergit gryphus aeque scutarius. Tertia
                  denique in obversum secundae oblique locata galea refert brachium similiter
                  scutarium suo cum serto, et vexillo. Laciniarum loco a summitate galeae
                  principalioris mediae in utrumquae scuti latus extenditur pallium, totum scutum
                  recipiens, hinc coeruleum auro suffultum illinc coccineum argento subductum.
                  Telamones sustentant scutum, duo viri villis, setisque rigidi et operti ad instar
                  hominum sylvestrium, viridi fronde pro more caput redimiti, ac pudenda velati,
                  ille dextra, hic sinistra truncatam et radicitus evulsam tenentes arborem. Infra
                  scutum demum legitur lemma: IN ADVERSIS ET PROSPERIS, atris in fundo argenteo
                  scriptum literis romanis, ad praeteritas oerumnas, et praesentem solatiosam
                  conditionem tuam relatum. Quemadmodum haec omnia in principio seu capite
                  praesentis diplomatis nostri regii pictoris edocta manu et artificio, propriis, et
                  genuinis suis coloribus clarius depicta et ob oculos intuentium posita esse
                  deliberato concedentes; ut tu MAURITI BENYOVSZKY praedeclarata armorum insignia
                  per nos modo praevio adaucta, ampliata et illustrata in omnibus, singulisque
                  honestis et decentibus actibus exercitiis, atque expeditionibus tam serio, quam
                  joco in hastiludiis seu hastatorum dimicationibus pedestribus et equestribus, in
                  bellis, duellis, singularibus certaminibus et quibuscunque pugnis cominus et
                  eminus in scutis, banderiis, vexillis, clypeis, tentoriis, caenotaphiis,
                  sepulchris, monumentis, clenodiis, annulis, monilibus, sigillis, aedificiis,
                  parietibus, suppellectilibus libere, pacifice et absque omni impedimento molestia
                  et contradictione habere, gestare, ac deferre, illisque in aevum uti, frui et
                  gaudere possis, ac valeas, haeredesque et posteri tui dei benedictione legitime
                  nascituri utriusque sexus universi valeant, atque possint. Ac insuper aptus etiam
                  et idoneus sis ad ineundum, et recipiendum omnes gratias et libertates,
                  exemptiones, jura, feuda et privilegia ad utendum denique singulis juribus, quibus
                  caeteri praememorati regni nostri Hungariae et partium ei annexarum ac aliorum
                  etiam regnorum et provinciarum comites utuntur, fruuntur et gaudent quomodolibet
                  de jure aut consvetudine nemine prohibente. Imo evehimus, aggregamus et
                  annumeramus praedeclarataque armorum tuorum insignia non solum acceptamus,
                  approbamus, ratificamus, confirmamus, verum etiam adaugemus, ampliamus et
                  illustramus, teque et praedeclaratos tuos haeredes et posteritates, utriusque
                  sexus universis praedicto comitis titulo, ac honore cum praedicato spectabilis, ac
                  magnifici germanice Hoch- und Wohlgeboren, donamus et condecoramus, atque
                  universis et singulis regnorum, ditionum et provinciarum nostrarum subditis tam
                  ecclesiasticis, quam saecularibus cujuscunque status, gradus, dignitatis, ordinis,
                  conditionis et praeeminentiae existant, serio mandamus, ut te, tuosque (ut
                  promissum est) universos pro veris et indubitatis comitibus dicto et scripto
                  nominent, habeant, teneant et honorent iisdemque titulis jugiter frui, et gaudere
                  sinant, nec adversus hanc benignam nostram gratiam et indultum impediant, turbent,
                  aut molestent, ac ab aliis impediri, aut molestari permittant quovis modo; si qui
                  vero ex nobis subjectis id attentare praesumpserint, nostram et successorum
                  nostrorum noverint indignationem se ipso facto incursuros. In quorum fidem et
                  testimonium hasce literas nostras privilegiales propria manus nostrae
                  subscriptione et secreti sigilli nostri majoris, quo ut regina Hungariae
                  apostolica utimur, impendentis munimine roboratas emanari tibique MAURITIO
                  BENYOVSZKY praedeclaratisque tuis universis in perpetuam rei memoriam extradari
                  jussimus. Datum per manus fidelis nostri nobis sincere dilecti spectabilis ac
                  magnifici comitis FRANCISCI ESZTERHÁZY de GALANTHA etc. In archiducali civitate
                  nostra VIENNA, Austriae, die tertia mensis Aprilis Anno Domini 1778. Regnorum
                  nostrorum etc.</p>
               <p>MARIA THERESIA m. p. Publicatum 3-tia aprilis 1778. Expeditum 21. Aug.</p>
               <p>(ORSZÁGOS LEVÉLTÁR. Liber Regius: Armalium 1778. Tom. 4.)</p>
               <p> MÁRIATERÉZIA, Isten kegyelméből stb. Neked kedvelt hívünknek, nemes
                  BENVOVSZKYMÓRICZ-nak, hivatalos állásod szerint a felséges franczia király
                  szolgálatában főhadi vezérnek, ugyanott a katonai szent Lajos-rend lovagjának és
                  egy hadosztály ezredesének, továbbá Madagaszkár nevezetű tartomány kormányzójának
                  üdvöt és személyed iránt állandó császári és királyi kegyelmünket. Mivel a királyi
                  erények különböző hivatása és kötelességei szerint, melyek a fejedelmek trónusát
                  környékezik, a magasabb kitüntetés sugarait messze-távol az egész földkerekségén
                  elárasztani szokás, nem utolsó helyet érdemel azon ősrégi nagy dicséretre méltó
                  intézkedése sem kegyes emlékű elődeinknek, a dicső emlékezetű római császárok- és
                  magyar királyoknak, hogy midőn a tisztségek és méltóságok öregbedései a királyi
                  felség fényétől, mint világosság a naptól szoktak legyen származni, kiváló gondot
                  fordítanának arra, hogy az olyanfajta tisztességek kiválasztásában azok iránt, kik
                  nemcsak ősrégi törzsből vették eredetöket, hanem jeles életintézkedésök-, erényes
                  törekvéseik- és tisztességeikért nekik ajánltatnának, adakozóbbak lennének, és
                  nemcsak avégből, hogy a méltó jutalmat elnyerendők, nekik hálálkodhassanak, hanem
                  hogy mások is az olyanfajta példán lelkesűlve a dicséretes erkölcsös törekvésekre
                  buzgó igyekezettel ösztönöztessenek. Innen mi is, miután a Mindenható Isten
                  kegyelméből a császári királyi méltóság legmagasabb polczára és élére jutottunk,
                  semmit sem tartottunk ősiebb- és dicsőségesebbnek, minthogy bármilyen híveinket,
                  kik az ország, felséges házunk és a keresztény társadalom iránt maguknak érdemeket
                  szereztek, különös kegyeinkkel bőkezüleg megjutalmazzuk és a régi érdemes
                  családoknak, utódaikban is, főleg pedig azokban, kik őseik jeles tetteit példásan
                  utánozni törekszenek, - emlékét növeljük és gyarapítsuk. Így tehát
                  BENOVSZKYMÓRICZ! jeles tulajdonságaidban, dicséretes erényeidben és a teendő és
                  véghezviendő dolgokban különös ügyességed miatt, melyekkel téged felruházva és a
                  Magasságbelitől felékesítve ismertünk, - kegyelmesen indíttatva és irántad való
                  kegyes hajlandóságunknál fogva, arra határoztuk el magunkat, hogy téged, jelen
                  állásodban, királyi kegyes hajlamunkból, mint a fenséges franczia király
                  szolgálataiban főhadvezért, a katonai szent Lajos-rend lovagját, egy hadosztály
                  ezredesét, továbbá Madagaszkár nevű tartomány kormányzóját, ki a király és ország
                  iránt háborúban és békében nagy érdemű és irántunk hűségével lekötelezett régi
                  törzsöködnek példájára, el nem feledve, hogy ősi örökségedet nevezett
                  Magyarországunkban szaporítani kívánod, a még követendő nagyobb alkalmazkodásod
                  végett császári királyi kegyünk- és kegyelmünkkel támogatni fogunk. Hogy tehát
                  erényed fényesebb legyen és a jótékonyságra mélyebb gyökereket verjen s
                  egyszersmind elődeidnek jeles tettei, irántad kifejezett királyi kegyeinknek még
                  teljesebb és bőségesebb növekvésével megjutalmaztassanak s egyúttal a többi hű
                  alattvalóinknak is az érdemekre való törekvésre nagyobb ösztön adassék és az
                  utónemzedék is követendő erényeid és általunk is elismert érdemeidre nézve annál
                  buzgóbb törekvésekre indíttassék, saját öntudatunkból, szabad elhatározásunkból és
                  kizárólagos kegyünkből, császári királyi hatalmunknál fogva, a nemes és lovagi
                  állapotból, mely eddig századokon keresztűl tartott, az említett
                  Magyarországunknak és kapcsolt részeinek valódi és kétségtelen grófjainak
                  gyülekezetébe, számába, rendébe és társaságába Tekintetes és Méltóságos, németűl
                  Hoch- und Wohlgeborener megszólítással tégedBENYOVSZKYMÓRICZ-ot, úgy örököseidet
                  és mindkét nemen levő utódaidat egyetemlegesen, valamint ezután az Isten áldásával
                  születendőket felemelendőnek, bekebelezendőnek, hozzászámlálandóknak és
                  beirandóknak határoztuk. Akarván és határozottan rendelvén, hogy te
                  BENYOVSZKYMÓRICZ ezután a jövő és maradandó időkben mindazon kegyekkel,
                  tiszteletekkel, szabadalmakkal, méltóságokkal, kedvezésekkel, mentelmekkel,
                  előjogokkal, szabadságokkal, kedvezményekkel és kiváltságokkal, melyekkel említett
                  Magyarországunknak vagy kapcsolt részeinek, s más országaink- és örökös
                  tartományainknak többi igaz, régi és kétségtelen grófjai joggal és régi szokás
                  szerint, vagy máskülönben élnek, bírnak és örvendenek, törvényen, gyüléseken belül
                  és kívül vagy bárhol, élhess, bírhass és örvendhess, úgy előlírott örököseid és
                  mindkét nemen levő utódaid is mindannyian élhessenek és bírhassanak. Hogy pedig
                  ezen méltóságra általunk tényleg történt felmagasztalásnak örökös emléke maradjon
                  és ugyanaz díszesen, teljesebb jótéteménynyel fényesebbnek tünjék fel az emberek
                  szemei előtt, régi, nemzetségi czímereidet, melyekkel eddig éltél legyen, nemcsak
                  dicsértük, elfogadtuk, helyeseltük, jónak találtuk és megerősítettük, hanem
                  bizonyos részben növeltük, felékesítettük és megnagyobbítottuk és a következő
                  alakban ezután a jövendő és örökké tartó időkig viselendőknek, hordozandóknak
                  engedélyezzük és ajándékozzuk. És pedig négy osztályra osztott álló czímer-paizst,
                  melynek első mezője piros és benne arany griff van (a gyorsaság és bátorság
                  egyesített jelképe), lábai közé hajlított farkkal, kiterjesztett szárnyakkal,
                  kioltott vörös nyelvvel balra fordulva és aranyos markolatú szablyát szorít.
                  Azután a második és harmadik osztályban skárlátkeztyűs ezüst kar van, rajta függő
                  és borostyán levelekből font koszorúval s a második osztályban balra, a
                  harmadikban pedig jobbra egy-egy arany lándzsa fölé hajlított kevéssé
                  búzavirágszínű zászlót tart, reárajzolt hat arany csillagos koronával; végre a
                  paizs negyedik osztályában a viszontagságok emlékére, melyeket az oczeánon
                  átszenvedtél, legyen egy tengeren átfutó gálya hármas fehér kifeszített
                  vitorlákkal. Ezen négyszögekbe azután az alapból a négyszögbeosztás közepéig egy
                  pyramisalakú kékszínű  ilyen helyzetben három aranyos franczia liliommal ékesített
                  bemetszés jön. Végre a kisebb mellpaizsnak nevezett czímerben dicső emlékezetű
                  elődeink Magyarország királyai által, őseidnek kegyelmesen engedélyezett paizs
                  alakjára kék mezőben, említett Magyarországunk koronáján nyugvó ezüst hold látszik
                  felfelé fordított szarvakkal s a főtérben innen és onnan mintegy a hold koronájáúl
                  szolgáló egy-egy hatágú arany csillaggal. A czímerpaizs tetejét grófi korona fedi,
                  melyből három koronás rostélyos, bibor- és aranynyal bevont, ékszerek- és
                  nyakékességekkel körűlvett s tetejökön kihegyesített tornasisak emelkedik ki s az
                  elsőt, mely középső és csúcsa szemközti helyzetben van, a kis paizs holdja ékesíti
                  csillagaival, melyben két sasszárny között két fehér strucztoll van arany- és
                  kékszínben olyan átellenes rendben, hogy az aranyszínre arany s a festettre
                  festett szín váltakozzék. A másodikból továbbá, mely jobbra esik, balra fordult
                  helyzetben rézsutosan czímergriff száll ki. Végre a harmadik, a másodiknak
                  átellenében rézsutosan elhelyezett sisakot mutat és pánczélos kart koszorúval és
                  zászlóval. A foszlányok helyén a középső főbb sisak tetejétől kezdve a czímerpaizs
                  mind a két oldalára kiterjesztett köpönyeg terűl el, mely az egész czímert magába
                  foglalja, s az egyik oldalon arany-kék, a másikon pedig skarlát-ezüst színű. A
                  czímerpaizst óriások tartják, két durva erős testű férfi, az erdei emberek
                  alakjára hajfürtökkel és erős szakállal; ágyékuk elfátyolozva s fejökön szokás
                  szerint zöld gallyakkal; az egyik jobbra, a másik balra gyökerestől kiszakított
                  fatörzsöket tart. A czímerpaizs alatt végre ezen jelszavak állnak: IN Adversis et
                  prosperis, ezüst alapon fekete római betűkkel írva, vonatkozással átélt
                  viszontagságaidra és jelen boldog helyzetedre. Miután pedig mindezeket ezen
                  oklevél kezdetén vagy fejezetén királyi festőnk gyakorlott kezével és művészetével
                  saját és természetes színeikkel lerajzolta és megtekintés végett előmutatta,
                  határozattal megengedjük, hogy te BENYOVSZKYMÓRICZ ezen kibocsátott
                  czímer-jelvényeket, melyeket mi ezen módon gyarapítottunk, bővítettünk és
                  felékesítettünk, minden és egyes, tisztességes és illő esetekben, gyakorlatok és
                  kirándulások alkalmával, komolyan és tréfásan, dárdavetésekben vagy
                  lándzsaharczokban gyalog és lovon, háborúkban, párviadalok, egyes küzdelmek és
                  bármiféle viaskodások alkalmával, közel és távol, paizsokon, főúri zászlóaljaknál,
                  zászlókon, vérteken, sátorokon, síremlékeken, koporsókon, emlékeken, ereklyéken,
                  gyűrűkön, ékszereken, pecséteken, épületeken, falakon, butorokon, szabadon,
                  békében és minden akadály, háborítás és ellenmondás nélkül bírhassad, viselhessed
                  és hordozhassad és azokkal örök időkre élj, s bennök élvezetet és örömet
                  találhass, úgy örököseid és Isten áldásával törvényesen születendő mindkét nembeli
                  utódaid is élhessenek és bírhassanak. És ezeken kívül légy részes, fogadd el és
                  élvezd mindazon kegyeket, szabadságokat, kiváltságokat, jogokat, hűbéreket és
                  szabadalmakat s élj azon személyes jogi előnyökkel, melyekkel említett
                  Magyarországunknak s kapcsolt részeinek, továbbá más országaink és tartományaink
                  grófjai élnek bármelyik jog és szokás szerint ellenmondás nélkül. Midőn pedig
                  kiemeljük, öregbítjük és szaporítjuk tieidnek czimerjelvényeit, azokat nemcsak
                  elfogadjuk, helyeseljük, jóváhagyjuk és megerősítjük, hanem azzal is tetézzük,
                  kibővítjük és felékesítjük, hogy tégedet s kinyilvánított örököseidet és mindkét
                  nemen levő utódaidat együttvéve az említett grófi czímmel és tisztességgel,
                  Tekintetes és Méltóságos megszólítással, németűl: Hoch- und Wohlgeboren
                  megajándékozunk és feldíszítünk, s egyszersmind úgy általánosan, mint egyenként,
                  országaink, területeink és tartományaink mind egyházi, mind világi vagy bármilyen
                  helyzetű, fokú, méltóságú, rendű, állapotú és kitünöségű alattvalóinak komolyan
                  megparancsoljuk, hogy tégedet s (mint megigértük) minden hozzádtartozókat szóval
                  és írásban valódi és kétségtelen grófoknak nevezzenek, tartsanak és tiszteljenek
                  és ugyanazon czímeket használni meg ne szünjenek, ezen kegyelmes határozatunkat és
                  szándékunkat pedig ne akadályozzák, zavarják vagy nehezítsék, sőt bármily módon
                  másoktól se tűrjék akadályoztatni vagy megnehezíttetni; ha pedig valaki
                  alattvalóink közűl ezt tenni merészelné, a mi és utódaink haragját vonja magára.
                  Mindezeknek hűségére és bizonyítására ezen szabadságlevelünket saját kezünk
                  aláírásával és titkos nagy függő pecsétünknek, melyekkel mint Magyarország
                  apostoli királynéja élünk, ráfüggesztésével kibocsátottuk és neked
                  BENYOVSZKYMÓRICZ-nak, valamint kijelentett összes utódaidnak örök emlékezet okáért
                  kiadatni parancsoltuk. Kelt őszintén szeretett hívünk, tekintetes és méltóságos
                  gróf GALANTHAIESZTERHÁZYFERENCZ kezei által stb. Bécs főherczegi városunkban
                  Ausztriában, április hó 3-ik napján. Az Úr 1778-ik évében. Országlásunknak
                  stb.</p>
               <p>MÁRIA TERÉZIA s. k. Kihirdetődött 1778 ápril 3-án. Kiadódott augusztus 31-én.</p>
               <p>(ORSZÁGOS LEVÉLTÁR. Liber Regius: Armalium 1778. Tom. 4.)</p>
               
            </div>
            <div type="liminal">
               <head>II. FERENCZ KIRÁLY 1792 NOVEMBER 22-ÉN BÉCSBEN KELT OKLEVELE, MELYLYEL
                  BENYOVSZKY EMÁNUELT GRÓFI MÉLTÓSÁGRA EMELI S EGYSZERSMIND RÉGI NEMESSÉGÉT ÉS
                  CZÍMERÉT MEGERŐSÍTI, EMLÍTVÉN, HOGY NEVEZETTNEK BÁTYJA BENYOVSZKY MÓRICZ
                  SZEMÉLYÉRE NÉZVE MÁR 1778-BAN SZINTÉN GRÓFI RANGOT NYERT VOLT.</head>
               <p>FRANCISCUS secundus Divina favente clementia electus Romanorum imperator semper
                  augustus Germaniae, Hungariae, Bohemiae, Dalmatiae, Croatiae, Slavoniae,
                  Gallitiae, Lodomeriae, Ramae, Serviae, Cumaniae et Bulgariae Rex Apostolicus,
                  Archi-Dux Austriae etc.</p>
               <p>Tibi Egregio EMANUELI BENYOVSZKY Regiminis Catapultariorum ab Augusto Nomine
                  Nostro Compellati Capitaneo salutem et Caesareae ac Regiae Gratiae Nostrae
                  Continuum erga Te Incrementum. Quoniam inter eas Ingenii, animique Dotes, quibus
                  Reges et Principes, ac Rerum Publicarum Moderatores insignitos esse convenit,
                  Nostra quidem sententia hac vel imprimis videntur connumerandae, ut quos et
                  virtutum agmine munitos et Rebus praeclare gestis insignitos, aut in futurum
                  gerendis quibusvis Negotiis aptos et idoneos, ac insuper fide ac sinceritate
                  spectatos agnoscant, eosdem Gratia sua fovendos, novisque dignitatibus, titulis ac
                  honoribus condecorandos arbitrentur, ut eiusmodi beneficiis excitati non modo illi
                  alacriores, et ad quaevis fidelitatis specimina obeunda promptiores reddantur,
                  verum reliqui etiam eiusmodi Muneribus et Praemiis allecti, omne studium et
                  industriam eo convertant, quatenus Principibus per quasvis Virtutes et praeclara
                  Gesta sua quam acceptissimi esse mereantur. Hoc namque Boni vel maxime summa Regum
                  et Principum fastigia in antecellendis privatis hominibus obtinere videntur, quod
                  eorum probatis, ac benemeritis viris et subditis largiendi, remunerandique, et
                  cohonestandi facultas sit amplior atque uberior, nulla etenim est virtus, qua in
                  reconciliandis hominum animis augendisque studiis Principum Munificentia sit
                  praestantior, hinc apud priscos Orbis Terrarum Rectores, qui ab ortu et occasu
                  Imperii metiebant Terminos, nihil Benignitate, nihil Munificentia aut frequentius,
                  aut antiquius habebatur, quo eorum Laus et Gloria, quae in viris benemeritis
                  Honore et Dignitate cumulandis quam maxime fulgere soleret, longe lateque
                  propagaretur; Quibus rationibus Nos quoque inducti, et Maiorum Nostrorum in hoc
                  genere Vestigia Laudis sedulo studioseque sectantes, amplioribus eos ornamentis
                  cohonestandos, clarioribusque Donis ducimus cumulandos, qui tum Nobilioris
                  Prosapiae vetustate tum propriis Actibus et praeclaris meritis, constantisque
                  fidei ac fidelitatis perseverantia, et singularibus eximiarum Virtutum
                  Experimentis caeteros antecellunt, quo nimirum ordine observato Subditorum
                  Nostrorum animi ad praeclara quaequae laudis, Virtutum et Immortalitatis studia
                  incitari, accendique consueverunt; laudata quippe virtus crescit, et immensum
                  Gloriae calcar habet; Harum itaque Rerum consideratio cum tenaciter animo Nostro
                  inhaereat; Tu Emanuel Benyovszky Nobis occurristi, quem tuam ob natalium
                  splendorem, Familiaeque vetustatem a Ludovico videlicet Primo exordium summentem,
                  iuxta ac plurimorum Sago Togaque insignium Virorum perenni memoria commendabilem,
                  tum ob singulares tam FRATRIS TUI MAURITII QUONDAM BENYOVSZKY QUI ANNO JAM
                  MILLESIMO SEPTINGENTESIMO SEPTUAGESIMO OCTAVO IN COETUM ET NUMERUM COMITUM
                  ADOPTARI meruit, prout et proprias Tuas Virtutes, et praeclara quaque Merita, a
                  quibus Maiestati Nostrae summe laudatus et commendatus exstitisti, dignum omnino
                  existimamus, qui Nostra speciali gratia, Nostraque peculiari favore accedente ad
                  sublimiores Honorum et Dignitatum Gradus, atque Titulos eveharis; Et sane tametsi
                  ceterae Virtutes silentio praetereantur; vel illud solum Tuam erga Nos Augustamque
                  Domum Nostram Austriacam fidelitatem et insignem devotionem abunde testatur, quod
                  decursu viginti Annorum penes Militiam Nostram Caeo-Regiam signanter dictum
                  Regimen Catapultariorum ab Augusto Nomine Nostro compellatum nullo non tempore
                  studio indefesso, Zeloque et industria singulari Officio Tuo defungendo Te
                  fideliter et utiliter exhibueris, ut igitur fidelia ex innato Tibi in commodum
                  Reipublicae indesinenti Zelo praestita servitia, taliterque comparata Merita
                  remunerataque in Te virtus et fidelitas altiores adhuc radices agere valeant,
                  praeclaraque Tua pro commodo Servitii Nri altissimi exhibita servitia ampliori
                  adhuc et uberiori Caeo-Regiarum Gratiarum Nrarum erga Te declarato argumento
                  compensari possint, taliterque caeteris pariter fidelibus Nris in virtutis
                  Palaestra desudantibus subditis similia benemerendi studia amplectandi et imitandi
                  maius incitamentum et calcar addatur, Te Emanuelem Benyovszky ex certa Nra
                  scientia, animoque deliberato deque Caeo-Regiae Potestatis Nrae plenitudine et
                  gratia speciali in consequentiam benignae Resolutionis per Serenissimum ac
                  Potentissimum olim Principem Dominum Leopoldum Secundum Electum Romanorum
                  Imperatorem et Regem Hungariae Apostolicum Genitorem Nrum piae Memoriae
                  desideratissimum de dato vigesimae quintae Julii Millesimi Septingentesimi
                  Nonagesimi primi clementer elargitae ex ordine et numero praememorati Regni Nri
                  Hungariae Partiumque eidem adnexarum Nobilium, in quo hactenus versabaris benigne
                  eximentes, verum ac INDUBITATUM COMITEM GERMANICE GRAF DICTUM DECLARAVIMUS et
                  tanquam de avito Comitum genere natum et progenitum Comitem nominavimus,
                  Tituloque, ac Honore nec non Dignitate Comitis, cum Praedicato Spectabilis ac
                  Magnifici germanice Hoch- und Wohlgeboren insignivimus, Teque ac Tuos Haeredes et
                  Posteros ex Te iam natos, ac cum Generosa Juditha Baronissa KEREKES progenitos in
                  specie Filios Franciscum et Eugenium nec non Dei Benedictione imposterum legitime
                  nascituros utriusque sexus universos, Numero et caetui, atque consortio verorum
                  antiquorum et indubitatorum Comitum aggregavimus, omniumque Gratiarum, Libertatum,
                  Praerogativarum et Dignitatum Comitibus debitatarum capaces et consortes fecimus,
                  volentes, et per expressum decernentes, ut Tu EMANUEL BENYOVSZKY, praefatique
                  Filii Tui a modo imposterum futuris et perpetuis semper temporibus omnibus illis
                  Gratiis, Honoribus, Privilegiis, Dignitatibus, Indultis, Immunitatibus,
                  Praerogativis, Libertatibus, Favoribus ac Exemptionibus, quibus caeteri, veri,
                  antiqui et indubitati praememorati REGNI NRI HUNGARIAE, Partiumque eidem annexarum
                  et aliorum etiam Regnorum et Provinciarum haereditariarum Comites sive de Jure
                  sive de antiqua consuetudine aut aliter qualitercunque utuntur, fruuntur,
                  potiunturque et gaudent tam intra, quam extra ludicium et Comitia, aut alias
                  ubivis uti, frui et gaudere possis, ac valeas, nec non caeteri quoque Haeredes ac
                  Posteri Tui utriusque sexus universi et Dei Beneficio in infinitum legitime
                  nascituri valeant atque possint; Quo vero perpetuum huius Nri Tui ad hanc
                  Dignitatem Sublimationis exstet Documentum, eademque pleniore Beneficio decorata
                  in oculos clarius incurrat Hominum, praememorata authoritate Nra Caeo-Regia
                  antiqua et gentilitia Armorum Tuorum quibus hactenus usus es, Insignia non solum
                  benigne laudavimus, acceptavimus, approbavimus, roboravimus et ratificavimus,
                  confirmavimusque, quin imo in hunc, uti sequitur modum imposterum quoque futuris
                  et perpetuis semper temporibus per Te, Haeredesque Tuos et Posteritates utriusque
                  sexus universos habenda, ferenda et gerenda clementer concedimus et elargimur.
                  SCUTUM videlicet militare erectum cianeo tinctum, in quo super tricolli viridi
                  crescens Luna argentea cornibus sursum versis lucente in regione cephalica stella
                  aurea sexangulari comitata cernitur. Verticem scuti premit Corona Comitibus
                  propria, unde assurgit Galea tornearia situ recto coronata clatrataque purpura
                  suffulta, auro reducta, Torque ac Monili circumducta. Luna scutaria cuius singulum
                  cornu Stella aurea sexangulari oneratur, eminentibus inter easdem per medium
                  duabus strutionis Plumis candidis huc et illuc ab invicem iactatis fastigiata.
                  Laciniae a dextris aureae et ceruleae, a sinistris vero argenteae et itidem
                  ceruleae sese diffundentes, eandem Galeam ornant. Telamonum denique seu Atlantum
                  vices obeunt, duo Angeli nativo colore picti, ac in pudico Syrmate rubro tecti,
                  capitibus a Scuto aversis serpentum naturali colore adumbratorum, caudasque infra
                  Scutum alter alteri tortuose implicantium insistentes. Quemadmodum haec omnia in
                  principio seu capite praesentis Diplomatis Nri Pictoris edocta manu, ac propriis
                  et genuinis suis coloribus depicta, atque ob oculos Intuentium posita lucidius
                  conspiciuntur, liceat itaque Tibi Emanueli Benyovszky et superius nominatis
                  Filiis, caeterisque Haeredibus et Posteris Tuis utriusque sexus universis in
                  infinitum Dei Beneficio legitime nascituris praedeclarata Armorum Insignia per Nos
                  clementer confirmata, ulterius etiam in omnibus et singulis honestis et decentibus
                  actibus, exercitiis, atque Expeditionibus tum serio, quam ioco, in Hastiludiis,
                  Hastatorum dimicationibus pedestribus et equestribus, in Bellis singularibus
                  certaminibus et quibuscunque Pugnis cominus et eminus, in Scutis, Banderiis,
                  Vexillis, Clypeis, Tentoriis, Domibus, Caenotaphiis, Sepulturis, Monumentis,
                  Clenodiis, Annulis, Monilibus, Sigillis, aedificiis, parietibus et supellectilibus
                  libere, pacifice et absque omni impedimento, molestia, vel contradictione, habere,
                  gestare, ac deferre, illisque in aevum uti, frui et gaudere, aptus insuper sis et
                  idoneus, Tuique suprarecensiti universi sint apti et idonei, ad ineundum et
                  recipiendum omnes Gratias et Libertates, Exemptiones, Jura et Privilegia,
                  Vacationemque ab oneribus et muneribus quibuscunque realibus, personalibus et
                  mixtis, ad utendum denique singulis Juribus, quibus caeteri a veris Comitibus
                  progeniti capaces et participes, veri, antiqui et indubitati memorati Regni Nri
                  Hungariae et Partium ei adnexarum, imo aliorum etiam Regnorum et Provinciarum
                  Nrarum Haereditariarum Comites utuntur, fruuntur, potiunturque et gaudent,
                  quomodolibet de iure vel antiqua consuetudine nemine unquam prohibente. Imo
                  evehimus, aggregamus et annumeramus, praedeclarataque antiqua Armorum Tuorum
                  Insignia ulterius etiam acceptamus, approbamus, Teque ac praemissos Tuos universos
                  legitime Descendentes praeattacto Comitum Titulo et Honore cum Praedicato
                  Spectabilis ac Magnifici Germanice Hoch- und Wohlgeboren donamus et condecoramus;
                  Atque ideo universis et singulis Maiestatis Nrae Regnorum, Ditionum et
                  Provinciarum Nostrarum Haereditariarum subditis tam Ecclesiasticis, quam
                  Saecularibus cuiuscunque Status, Gradus, Dignitatis, Ordinis, Conditionis et
                  Praeeminentiae existant, serio mandantes, ut Te Emanuelem Benyovszky et
                  praementionatos Filios Tuos caeterosque Haeredes et Posteros Tuos utriusque sexus
                  universos in infinitum legitime descendentes pro veris et indubitatis Comitibus
                  dicto et scripto nominent, teneant et honorent, iisdemque Titulis et omnibus
                  Praerogativis iugiter frui et gaudere sinant, nec adversus hanc benignam Nram
                  Gratiam et indultum impediant, turbent aut molestent et ab aliis impediri,
                  turbari, aut molestari permittant quovis modo, si qui vero ex Nobis subiectis id
                  attentare praesumpserit, Nram et Successorum Nostrorum noverint Indignationem se
                  ipso facto incursuros. In quorum fidem et Testimonium hasce Literas Nras
                  Privilegiales Manus Nostrae propriae subscriptione et Sigilli Majoris impendentis
                  munimine roboratas emanari, Tibique ac Tuis suprascriptis universis in perpetuam
                  Rei Memoriam extradari iussimus. Datum per Manus Fidelis Nri Nobis sincere Dilecti
                  Spect. ac Magnifici Comitis Caroli Pálffy ab Erdőd Perpetui in Vöröskeő, Aurei
                  Velleris et una Insignis Ordinis Scti. Stephani Regis Apostolici Magnae Crucis
                  Equitis, Comitis Posoniensis, Comitatus nominis eiusdem Perpetui Supremi Comitis,
                  Arcisque Nrae Regiae Posoniensis Haereditarii aeque, ac supremi Capitanei,
                  Camerarii, Consiliariique Nri Actualis Intimi, Curiae Nrae Regiae per Hungariam
                  Magistri, nec non per idem Regnum Nrum Hungariae Aulae Nrae prout et dicti Ordinis
                  Scti Stephani Cancellarii in Archi-Ducali Civitate Nra VIENNA Austriae. DIE 22
                  MENSIS NOVEMBRIS ANNO DOMINI 1792. Regnorum Nostrorum Romani Imperii Hungariae
                  item Bohemiae et reliquorum Anno Primo. Reverend. Illmo, Reverendis item ac
                  Venerabilibus in Xto Patribus Domino Josepho e Comitibus de Batthyán, Perpetuo in
                  Német-Ujvár S. R. E. Cardinale ac S. R. I. Principe Strigoniensis, et altero
                  Comite Ladislao Kollonics de Kollegrad Collocensis et Bacsiensis Canonice unitarum
                  Metropolitanarum Ecclesiarum Archi-Episcopus, Comite Carolo Eszterházy de Galantha
                  Agriensis; Andrea Bacsinszky Gr. Rit. Cath. Munkácsiensis; Mathaeo Kerticza
                  Bosniensis; seu Diakovariensis et Syrmiensis; Cte. Francisco Berchtold
                  Neusoliensis; Josepho Bajzáth Veszpremiensis; Johanne Szily Sabariensis; Emerico
                  Kristovich Csanadiensis; Antonio L. B. Andrássy de Sz.-Király et Krasznahorka
                  Rosnaviensis; Cte. Ignatio de Batthyány Perpetuo in Német-Ujvár Transylvaniensis;
                  Cte. Paulo Eszterházy de Galantha Quinque-Ecclesiensis; Francisco L. B. Splényi de
                  Mihaldy Vácziensis; Maximiliano Verhovácz Zagrabiensis; Josepho Fengler Jaurin;
                  Francisco Xav. Fuchs Nitriens; Francisco Xav. Kalathay Varadiensis; Johanne e
                  Comitibus de Réva Scepusiensis; Ignatio Darabant Gr. Rit. Cath. Varadiensis;
                  Josaphat Bastasich itidem Gr. Rit. Cath. Crisiensis; Joanne Jesich Segniensis;
                  Nicolao Milassin Albaregalensis; Josepho Pierer de Hodos Consecrato Tinniniensis;
                  Nicolao Konde de Póka-Telek Consecr. Belgradiensis et Semendriensis; Cte.
                  Sigismundo Keglevics de Buzin electo Makariensis; Andrea Szabó electo Noviensis;
                  Daniele Hersching electo Sardicensis Ecclesiarum Episcopis Ecclesias Dei feliciter
                  gubernantibus; nec non Serenissimo Archiduce Austriae Domino Alexandro Leopoldo
                  Regni Nri Hungariae Palatino et Locumtenente Nro Regio; Spectabilibus item ac
                  Magnificis Cte. Carolo Zichy de Vásonkeő Judice Curiae Nrae Regiae; Cte. Joanne
                  Erdődy de Monyorókerék Regnorum Nrum Dalmatiae, Croatiae et Slavoniae Bano; Petro
                  Végh Tavernicor; Cte. Leopoldo Pálffy ab Erdőd Janitor; Cte. Carolo Pálffy ab
                  Erdőd Curiae; Illmo S. R. I. Principe Antonio Grassalkovics de Gyarak Agazonum;
                  Cte. Fran. Zichy de Vásonkeő Pincernarum; Cte. Josepho Georgio de Batthyány
                  Perpetuo in Német-Ujvár Dapiferorum; Comite Josepho Majláth de Székhely
                  Cubiculariorum Nrorum Regalium per Hungariam Magistris; Illmo S. R. Imperii
                  Principe Antonio Eszterházy de Galantha Nobilis Turmae Nrae Praetoreae Hungaricae
                  Capitaneo, ac repetito Comite Carolo Pálffy ab Erdőd Comite Posoniense,
                  caeterisque quamplurimis saepefati Regni Nri Hungariae Cottus tenentibus et
                  Honores</p>
               <p> FRANCISCUS m. p.</p>
               <p>Comes CAROLUS PÁLFFY m. p.</p>
               <p>PAULUS SZLÁVY m. p. </p>
               <p> Protocollatum in Libro Regio primae Classis sub No. 36, Pagina 274. Quod testatum
                  redditur per Secretarium Aulicum et Archivi Directorem.</p>
               <p>ADAMUM FABIANICS m. p.</p>
               <p> Anno 1793. Die 8. Mensis Maii, occasione Generalis Inclyti Comitatus Nittriensis,
                  in Superiori Nominis ejusdem civitate celebratae Congregationis, Praesens Benignum
                  Suae Maj. Sacratissimae Caesar.-Regiae lectum et publicatum exstitit Diploma,
                  virtute cuius in eodem consessu Illmus Dom. Comes Emanuel Benyovszky una cum
                  Filiis suis Illustrissimis Ctibus Francisco et Eugenio itidem Benyovszky, numero,
                  coetui et Consortio atque Albo verorum, antiquorum et indubitatorum gremialium
                  Comitum est insertus, adlectus et adnumeratus atque cooptatus.</p>
               <p>Lect. Signat. Extradatque per JOSEPHUM THURÓCZY, Comitatus Nittriensis Jurat. v.
                  Notar m. p.</p>
               <p>(Eredetije a gróf Benyovszky-család levéltárában.)</p>
               <p> MÁSODIK FERENCZ, Isten kedvező kegyelméből választott római császár, Német-,
                  Magyar-, Cseh-, Dalmát-, Horvát-, Szlavónországok, Galiczia, Lodoméria, Ráma,
                  Szerbia, Kun- és Bolgárországok apostoli királya, Ausztria főherczege stb.</p>
               <p>Neked nemes BENYOVSZKY MANÓNAK, a mi fenséges nevünkről nevezett karabélyos ezred
                  kapitányának üdvöt és császári és királyi kegyelmünknek irántad való maradandó
                  öregbedését. Mivel azon nemes indulatbeli és lelki adományok közé, melyekkel a
                  királyok, fejedelmek és közügyek intézőinek felruházva illik lenniök, véleményünk
                  szerint főleg azok számlálandók, hogy a kiket az erkölcsök követésében
                  szilárdaknak és a jelesen véghezvitt dolgokban kitünteknek, vagy a jövőben
                  viselendő bármiféle ügyekben megbízhatók- és alkalmasaknak s ezeken felűl hűségben
                  és becsületességben tisztességeseknek ismernek, azokat kegyelmekkel ápolni s új
                  méltóságokkal, czímekkel és tisztességgel feldíszíteni kötelességnek tartsák, hogy
                  az ilyes jótéteményekkel felruházottak: ne csak maguk legyenek buzgóbbak és a
                  hűség bármilyen fajta jelenségeire hajlandóbbak, hanem mások is az ilyen jutalmak
                  és kitüntetések által kecsegtetve, minden törekvésöket és szorgalmukat arra
                  fordítsák, hogy a fejedelmeknek bármily erényeik és jeles viseleteik által
                  lekötelezettek legyenek. Mivel ezen czélt vagy a királyok és fejedelmek
                  kitüntetéseit a jók egyes embertársaik felűlmulásában látszanak elnyerni s mivel
                  ezeknél a kipróbált érdemes férfiak és alattvalók iránt való ajándékozási,
                  jutalmazási és kitüntetési tehetség gazdagabb és bőségesebb, tehát nincs erény,
                  mely az emberi lelkek megnyugtatásában és a törekvések nagyságában a fejedelmek
                  bőkezüségénél kiválóbb legyen; innen a földkerekségének régi kormányzóinál, kik
                  kelet- és nyugattól kezdve uralkodtak, misem volt gyakoribb és régibb a kegyesség-
                  és bőkezüségnél, hogy ez által azok dicsérete és dicsősége az érdemes férfiak
                  megtiszteltetésében és méltó felemelésében inkább tündököljön és messze-távol
                  elterjedjen. Mely körűlményektől mi is indíttatva s őseinknek nyomdokait ezen
                  nemben dicséretes szorgalom- és buzgalommal követve, azokat bővebb tisztességgel
                  ellátni és fényesebb ajándékokkal elhalmozni magunkat elhatároztuk, kik részint a
                  nemesebb származás régiségével, részint tulajdon tetteikkel és kitünő érdemeikkel,
                  tartós ragaszkodásuk és hűségük állandóságával és a jeles erkölcsök egyes
                  próbáival másokat felűlmúlnak, főleg pedig, midőn általuk a felsorolt rendben
                  alattvalóinknak kedélyei bármilyen, a dicsőségre, erényre és halhatatlanságra való
                  törekvésre ösztönöztetni és lelkesíttetni szoktak; mivel pedig a megdicsért
                  erkölcs növekedik és a dicsőség által végtelen nagy ösztönt nyer, így ezen
                  körűlményekre való tekintet szükséges, hogy lelkünkkel a legszorosabban
                  összeforrjon; Te BENYOVSZKY MANÓ, előttünk feltüntél, kit születésed fénye,
                  tudniillik a még első Lajostól kitüntetett családod régisége, emellett igen sok
                  katonai és polgári jeles férfiak örök emlékezetű ajánlása, részint néhai
                  BENYOVSZKY MÓRICZ testvéred jeles tulajdonai miatt, ki ezerhétszázhetvennyolczban
                  a grófi rang- és számba felvétetett, továbbá a te tulajdon erényeid és más
                  érdemeid miatt, melyekért fenségünknek kiválólag dicsérve és ajánlva lettél,
                  mindenképen méltónak tartunk, hogy kiváló kegyünk- és őszinte kedvezésünkből a
                  tisztességek és méltóságok magasabb fokaira és czímeire emeltessél; és bár egyéb
                  erényeidet hallgatással mellőzzük, de egyedűl az is eléggé tanúsítja a te fenséges
                  ausztriai házunk iránt mutatott hűségedet és kiváló ragaszkodásodat, hogy húsz év
                  lefolyása alatt császári királyi katonaságunknál, nevezetesen a mi fenséges
                  nevünkről elnevezett karabélyos ezrednél minden időben fáradhatatlan buzgalommal,
                  törekvéssel és szorgalommal, saját tisztedben hűségesen és hasznosan viselted
                  magadat, hogy tehát a közjó érdekében veled született fáradhatatlan buzgalommal
                  tanúsított hű szolgálatok és az így szerzett és megszolgált érdemek s az erény és
                  hűség benned mélyebb gyökereket verhessenek, úgy a mi legmagasabb szolgálatunk
                  előnyére tett jeles szolgálataid császári királyi kegyeinknek irántad mutatott még
                  bőségesebb jelével megjutalmaztassanak, hogy ily módon az erény küzdterén izzadó
                  más alattvalóinknak is az érdemszerzés, jóravaló törekvés és utánzásra hasonlóan
                  nagyobb ösztön s buzdítás adassék, Tégedet BENYOVSZKY MANÓT, saját öntudatunk,
                  elhatározott szándékunk és császári királyi hatalmunk teljessége, valamint
                  kizárólagos kegyelmünkből, következményeképen a néhai legfenségesebb és
                  leghatalmasabb fejedelem MÁSODIK LIPÓT választott római császár és apostoli magyar
                  király, kegyes emlékű atyánk által július 15-én ezerhétszázkilenczvenegyben
                  kegyelmesen kibocsátott kegyes rendeletnek, - az említett Magyarországunk és
                  kapcsolt részeinek nemesi rendjéből és számából, melyben eddig voltál, kegyelmesen
                  kiveszünk és igaz, kétségtelen grófnak, németűl Graf, nevezünk és mintegy a grófok
                  ősrégi nemzetségéből született és származott grófnak jelentünk ki, s a grófi
                  czímmel, tisztességgel és méltósággal, valamint a Tekintetes és Méltóságos
                  megszólítással, németűl Hoch- und Wohlgeboren, felruházunk; továbbá téged,
                  örököseidet és a már tőled származott utódaidat, valamint nagyságos KEREKES
                  JUDITHA bárónővel nemzett fiaidat, névszerint FERENCZ-et és JENŐ-t, valamint az
                  Isten áldásával még jövőben törvényesen születendő mindkét nembelieket együttesen,
                  az igaz, régi és kétségtelen grófok osztályába és társaságába számítunk és a
                  grófoknak adott minden kegyeknek, szabadalmaknak, előjogoknak birtokosaivá és
                  részeseivé teszünk, akarván és nyomatékosan kijelentvén, hogy te BENYOVSZKY MANÓ
                  és említett fiaid ezután a jövő- és szakadatlanúl tartó időkben mindazon
                  kegyekkel, tiszteletekkel, szabadalmakkal, méltóságokkal, kedvezésekkel,
                  mentelmekkel, előjogokkal, szabadságokkal, kedvezményekkel és kiváltságokkal,
                  melyekkel említett Magyarországunk vagy kapcsolt részeinek és más országaink és
                  tartományainknak grófjai is akár jog, akár régi szokás szerint vagy máskülönben
                  élnek, élveznek, bírnak és örvendenek törvényen és országgyüléseken belül és kívül
                  vagy bárhol is, élvezhess és örűlhess s mindkét nembeli utódaid is mindannyian,
                  valamint Isten jótéteményéből szakadatlanúl törvényesen származandók élhessenek és
                  bírhassanak. Hogy pedig ezen méltóságra általunk tényleg történt felmagasztalásnak
                  örökös emléke maradjon, s ugyanaz teljesebb jótéteménynyel fényesebbnek tünjék fel
                  az emberek szemei előtt, előbb említett császári, királyi tekintélyünknél fogva
                  régi nemzetségi czímereidet, melyekkel eddig éltél legyen, nemcsak dicsértük,
                  elfogadtuk, helyeseltük, megerősítettük és jónak találtuk, hanem még ezen
                  következő módon is a jövőben és örök időkre általad, örököseid és mindkét nembeli
                  egyetemleges utódaid által birandóknak, hordozandóknak és viselendőknek kegyesen
                  engedélyezzük és ajándékozzuk. Tudniillik álló katonai lazurkékre festett czímert,
                  melyben zöld hármas halom fölött növekvő ezüst hold van és fölfelé fordított
                  szarvain a főtérben világító hatágú arany csillag látszik. A czímer tetejét a
                  grófokéhoz hasonló korona födi, melyből szemközt álló koronás, rostélyos, bíborral
                  és aranynyal bevont s ékszer- és nyakékkel díszített tornasisak emelkedik ki. A
                  czímerholdból, melynek mindegyik szarvára hatágú arany csillag nehezkedik, a
                  középső részből két ide és oda hajló fehér strucztoll emelkedik ki. A foszlányok
                  jobbról arany-kékek, balról pedig ezüst és itt-ott kékszínüek s ugyanazon sisak
                  ékességeűl szolgálnak. Végre czímertartók vagy Atlaszok gyanánt két természetes
                  színben festett angyal szolgál; ágyékukat piros ruhakötelék födi s fejeiken
                  egészen a paizs aljáig farkukat egymásba fonó természetes színben árnyalt kígyók
                  vannak. Miután pedig mindezeket ezen oklevél kezdetén vagy fejezetén festőnk
                  gyakorlott kezével saját és természetes színeikkel lefestette és világosabb
                  megtekintés végett, hogy annál inkább szembe tünjék, előmutatta, miért is
                  megengedjük neked BENYOVSZKY MANÓNAK s fentebb nevezett fiaidnak, többi
                  örököseidnek és Isten jótéteményéből minden megszakítás nélkül törvényesen
                  születendő mindkét nembeli összes utódaidnak, hogy ezen családi czímereket,
                  melyeket mi kegyelmesen megerősítettünk, továbbra is minden és egyes, tisztességes
                  és illő esetekben, gyakorlatok és kirándulások alkalmával, komolyan és tréfásan
                  dárdavetéseknél vagy lándzsaharczokban gyalog és lovon, háborúkban, egyes
                  küzdelmekben és bármiféle harczokban közel és távol paizsokon, főúri
                  zászlóaljaknál, zászlókon, paizsokon, sátrakon, házakon, síremlékeken, koporsókon,
                  emlékeken, ereklyéken, gyűrűkön, ékszereken, pecséteken, épületeken, falakon és
                  bútorokon szabadon, békében és minden akadály, háborítás vagy ellenmondás nélkül
                  bírd, viseld és hordozd s ezenkívül örök időre azokkal élhess s bennök élvezetet
                  és örömet találhass, úgy felűl említett tieid is mindannyian éljenek és bírjanak s
                  részesűljenek, fogadják el mindazon kegyeket, szabadságokat, kiváltságokat,
                  jogokat és szabadalmakat, valamint mentességet bármilyen való személyi és vegyes
                  terhektől s kötelezettségektől, végre éljenek mindazon jogokkal, melyeknek
                  említett Magyarországunk s kapcsolt részeinek, valamint más országaink és örökös
                  tartományaink többi, az igazi grófoktól származott igaz, régi és kétségtelen
                  grófjai birtoklói és részesei, s a melyekkel élnek vagy élveznek, birtoklanak és
                  örvendeznek bármilyen jog és régi szokás szerint minden ellenmondás nélkül. Midőn
                  pedig kiemeljük, öregbítjük és szaporítjuk előbb említett régi czímerjelvényeidet,
                  egyúttal el is fogadjuk és helyeseljük, tégedet pedig és nevezett törvényesen
                  leágazó minden hozzádtartozókat az érintett grófi czímmel és tisztességgel,
                  Tekintetes és Méltóságos megszóllítással, németűl Hoch- und Wohlgeboren,
                  megajándékozunk és felékesítünk s egyúttal úgy általánosan, mint egyenként
                  fenségünk, országaink, területeink és örökös tartományaink mind egyházi, mind
                  világi vagy bármilyen helyzetű, fokú, méltóságú, rendű, állapotú és kitünőségű
                  alattvalóinak komolyan megparancsoljuk, hogy Téged BENYOVSZKY MANÓT, valamint
                  előbb nevezett fiaidat s többi örököseidet, úgy mindkét nemen lévő törvényesen
                  szakadatlanúl leszármazó minden utódaidat szóval és írásban valódi és kétségtelen
                  grófoknak nevezzenek, tartsanak s tiszteljenek s ugyanazon czímekkel és minden
                  előjogokkal törvényesen élni s örvendeni meg ne szünjenek, ezen kegyelmes
                  rendelkezésünket és szándékunkat pedig ne akadályozzák, zavarják vagy nehezítsék,
                  sőt bármilyen módon másoktól se tűrjék megakadályoztatni, zavartatni vagy
                  megnehezíttetni; ha pedig valaki alattvalóink közűl ezt tenni merészelné, a mi és
                  utódaink haragját vonja magára. Mindezeknek hűségére és bizonyítására ezen
                  szabadságlevelünket saját kezünk aláírásával s nagy függő pecsétünkkel
                  megerősítve, kibocsátottuk és neked, valamint fent megírt minden hozzádtartozóknak
                  örök emlékezet okáért kiadatni parancsoltuk. Kelt őszintén kedvelt hívünk
                  tekintetes és méltóságos gróf Erdődi Pálffy Károlynak, Vöröskeő ura, az arany
                  gyapjas rend, valamint Szent-István apostoli király jeles nagykeresztje
                  lovagjának, pozsonyi gróf, ugyanezen vármegye örökös főispánja, Pozsony királyi
                  várunk örökös főkapitánya, kamarás és valóságos belső titkos tanácsosunk,
                  magyarországi királyi főitélőszékünk bírájának, úgy Magyarországunk s az említett
                  Szent-István-rend udvari kanczellárjának kezei által Bécs főherczegi városunkban
                  Ausztriában, november 22-ik napján az Úr 1792-ik római birodalmi, magyar, cseh és
                  más királyságainknak pedig első évében, midőn Isten anyaszentegyházait Krisztusban
                  a következő főtisztelendő, nagyon tisztelendő, tisztelendő és tisztelt atyák
                  szerencsésen kormányozták: gróf Batthyány József Németújvár örökös ura, a szent
                  római egyház bibornoka, római birodalmi herczeg, esztergomi, kollegrádi gróf
                  Kollonics László egyházilag egyesűlt kalocsai és bácsi érsek, galanthai gróf
                  Eszterházy Károly egri, Bacsinszky András egyesűlt görög szertartású munkácsi,
                  Kerticza Máté boszniai vagy diakovári és szerémségi, gróf Berchtold Ferencz
                  beszterczebányai, Bajzáth József veszprémi, Szily János szombathelyi, Kristovich
                  Imre csanádi, szentkirályi és krasznahorkai báró Andrássy Antal rozsnyói,
                  németújvári örökös gróf Batthyány Ignácz erdélyi, galanthai gróf Eszterházy Pál
                  pécsi, miháldi báró Splényi Ferencz váczi, Verhovácz Miksa zágrábi, Fengler József
                  győri, Fuchs Xav. Ferencz nyitrai, Kalatkay Xav. Ferencz váradi, gróf Révay János
                  szepesi, Darabant Ignácz egyesűlt görög szertartású váradi, Bastasich Jozsaphát
                  ugyancsak egyesűlt görögszertartású kőrösi, Jesich János zengi, Milassin Miklós
                  székesfehérvári, Hodosi Pierer József fölszentelt tinnini, pókateleki Kondé Miklós
                  fölszentelt belgrádi és szendrői, buzini gróf Keglevics Zsigmond választott
                  makári, Szabó András választ. novi, Hersching Dániel választ. szardikai püspökök;
                  továbbá fenséges Sándor Lipót ausztriai főherczeg úr Magyarországunk nádorispánja
                  s királyi helytartónk, tekintetes és méltóságos vásonkeői gróf Zichy Károly
                  országbíránk, monyorókeréki gróf Erdődy János Dalmát-, Horvát- és Tótországaink
                  bánja, Végh Péter tárnok-, erdődi gróf Pálffy Lipót főajtónálló-, erdődi gróf
                  Pálffy Károly főudvar-, nagyságos római birodalmi herczeg gyaraki Grassalkovics
                  Antal főlovász-, vásonkeői gróf Zichy Ferencz főpohárnok-, németújvári örökös gróf
                  Batthyány György főasztalnok-, székhelyi gróf Majláth József főkamarásmestereink,
                  nagyméltóságú római birodalmi herczeg galanthai Eszterházy Antal magyar nemes
                  testőrző seregünk kapitánya és ismételten erdődi gróf Pálffy Károly pozsonyi
                  grófunk idejében, kik más többekkel együtt többször említett Magyarországunk
                  főispánságait és tisztségeit viselték.</p>
               <p> FERENCZ s. k.</p>
               <p>Gróf PÁLFFY KÁROLY s. k.</p>
               <p> SZLÁVY PÁL s. k. </p>
               <p> Hogy az első osztályú királyi könyvbe bejegyeztetett 36-ik szám alatt a 274.
                  lapon, bizonyítja udvari titkár és levéltári igazgató:</p>
               <p>FABIANICS ÁDÁM s. k.</p>
               <p> 1793 május 8-án nemes Nyitra-vármegyének hasonnevű felső városában tartott
                  közgyülése alkalmával Ő császári és királyi felségének jelen kegyes adománylevele
                  felolvastatott és kihirdettetett, melynek erejénél fogva ugyanazon gyülés
                  nagyságos gróf BENYOVSZKY MANÓ urat, nagyságos gróf BENYOVSZKY FERENCZ és JENŐ
                  fiaival együtt az igazi, régi és kétségtelen, bekebelezett grófok számába, sorába,
                  társaságába és rendjébe beiktatta, behelyezte, besorozta és bevette.</p>
               <p>Olvasta, ellenjegyezte és kiadta</p>
               <p>THURÓCZY JÓZSEF, </p>
               <p> Nyitra-vármegye felesküdt aljegyzője.</p>
               
            </div>
            <div type="liminal">
               <head>III. A BENYOVSZKY-CSALÁD TÖRTÉNETE ÉS LESZÁRMAZÁSA.
               </head>
               <p>BENYOVSZKY-CSALÁD. (Benyói és Urbanói, gróf és nemes). A család Michk bántól
                  eredeztetik, ki állítólag Aba Sámuel király korában szerepelt. Utódai Vághy név
                  alatt virágzottak Róbert Károly idejéig, a midőn mint Zách Feliczián merényének
                  részesei számüzetve, lengyel földre menekűltek. Onnan Zsigmond király korában tért
                  vissza - mint mondatik - Benjamin és Urban két testvér és az 1396-iki nikápolyi
                  ütközetben részt vettek. Érdemeikért Zsigmond király újra a haza nemesei közé
                     fogadá a két testvért 1423-ban és őket
                  adománynyal jutalmazá a Vágh mentén. Benjamin lakhelye Benyó-nak, Urbané
                  Urbanó-nak neveztetett és így e két testvértől Benjamintól a Benyovszky, Urbantól
                  az Urbanovszky család eredett.</p>
               <p>A benyói és urbanói birtokot azonban még sokáig közösen bírta a két ágazat, és
                  mindkét helyről előnevüket is közösen írá a különvált két család.</p>
               <p>A czímer, melyet 1423-ban nyertek, fennálló hadi vért, melynek kék mezejében alúl
                  hármas halom emelkedik föl. A középső halmon nyugvó koronára félhold nehezkedik,
                  szarvaival fölfelé, a félhold két szarva fölött két csillag ragyog. A vért fölötti
                  sisakon ismét korona, és azon a paizsbelihez hasonló félhold és csillagok;
                  ezenfelűl a félholdból kiemelkedve két struccz-toll leng. A czímerpaizst két
                  oldalról két szárnyas nemtő tartja.</p>
               <p>Benyovszky György 1566-ban Miksa királytól a benyói és urbanói birtokra,
                  Urbanovszky Zsigmond, Miklós, Menyhért, Gábor, Rafael, Mihály, János, Venczel,
                  János, Ádám, Györgygyel, másik Urbanovszky Venczel pedig fiaival Miksa királytól
                  új adomány-levelet kapott.</p>
               <p>A nemzék-rend így jő le:</p>
               <p>
                  <hi>I. tábla.</hi>
               </p>
               <p>
                  
               </p>
               <p>Az új adományt-szerző I. György fiánál, mint látjuk, három ágra szakad a
                  család.</p>
               <p>I. Gábornak fia I. Andrástól, ki 1629-ben élt, az I. ágazat így folyik
                  napjainkig.</p>
               <p>
                  <hi>II. tábla.</hi>
               </p>
               <p>
                  
               </p>
               <p>A második ág I. Györgynek I. Ádám fiától jő le a következő</p>
               <p>
                  <hi>III. táblán.</hi>
               </p>
               <p>
                  
               </p>
               <p>E táblán II. Ádámnak neje báró Révay Julianna, báró Révay Ferencz, turóczmegyei
                  főispánnak leánya volt.</p>
               <p>III. Miklós Nyitramegyében szolgabírói hivatalt viselt. Birtokrészét átengedte
                  nagybátyjának II. Jánosnak. Fia I. Mátyás nádori titkár magtalanul halt el.</p>
               <p>II. Sámuel kir. fiscus volt, a törvény-tudományban jártasságát és roppant
                  szorgalmát tanúsítja a könyv, melyet kiadott; fia
                  pedig I. Péter, Pesten kora egyik leghíresebb jogtudósa, táblai ügyvéd
                  1832-ben.</p>
               <p>I. László trencsénmegyei szolgabíró volt. Nőt a báró Szapek-családból vett.</p>
               <p>VII. Imre hasonlóan szolgabíróságot viselt.</p>
               <p>Következik a harmadik ág, mely Buriántól terjedt le:</p>
               <p>
                  <hi>IV. tábla.</hi>
               </p>
               <p> *) Másutt: Pater Mária. </p>
               <p>II. Györgynek, kit a köznép Zaicsek-nek nevezett, neje Urbanovszky Fruzsina
                  Dávidnak az idősb Urbanovszky Mihály 1566-ban született fiának leánya volt.</p>
               <p>I. Simonnak gyermekei 1652-ben tesznek bevallást az esztergomi káptalan előtt.</p>
               <p>II. Ferencznek ivadékát jelenig a következő nemzékrend adja:</p>
               <p>
                  <hi>V. tábla.</hi>
               </p>
               <p>
                  
               </p>
               
               <p>II. Ferencznek fia II. Pál született 1696-ban Trencsénmegyében, 1714-ben a
                  Jézus-társulatiak közé irata magát. Előbb a bölcsészeti és hittani osztályban
                  tanár, végre a pozsonyi collégium főnöke lőn. Meghalt 1743-ban, szept. 28-án.
                  1833-ban egy latin munkát adott ki »Jcon amici et adulatoris« czím alatt.<hi xml:id="_ftnref47">[47]</hi>
               </p>
               <p>III. Ferencz szintén jezsuita volt.
               </p>
               <p>X. János (I. Adalbert fia) született Benyov helységben 1756-iki szeptember 3-án.
                  Papi pályára adván magát, a theologiát Bécsben tanulta. 1748-tól 1806-ig Szenicz
                  mezővárosban volt plébános és egyszersmind alesperes; azután pozsonyi kanonok,
                  1807-iki jún. 16-án pedig már esztergomi kanonok, 1820-ban Lystri fölszentelt
                  püspök és az érsek suffraganeusa, 1823-tól káptalani fő helyettes. Meghalt
                  1827-iki aug. 20-án. Végrendeletében az egyházról, és a szeniczei szegényekről is
                     megemlékezett.
               </p>
               <p>II. Károly szintén papi pályára szentelte magát.</p>
               <p>III. József megyei adószedői hivatalt viselt.</p>
               <p>I. Vincze Nagyváradra költözött, neje Bodó Mária a szatmármegyei törvényszéki
                  elnök Bodó László leánya. Bír Pestmegyében is Gyón helységben.</p>
               <p>II. Alajos (II. Antal fia) bír Nógrádmegyében is Nőtincsen.</p>
               <p>I. Pál (lásd a IV. táblán) ivadéka a következő nemzékrenden látható:</p>
               <p>
                  <hi>VI. tábla.</hi>
               </p>
               <p>
                  
               </p>
               <p>Ez ágon legnevezetesebbé lőn I. Sámuel, cs. kir. hadvezérnek fia Móricz, kinek viszontagságos életéből noha röviden, mégis a
                  többiénél terjedelmesebben szükségesnek tartom a lényegesb pontokat ide írni.
                  Született 1741-ben nyitramegyei Verbova helységben. 14 éves korában katonává lett
                  épen a hétéves háború idejében, és 1756- és 1757-ben részt vett a lowosiczi,
                  prágai és schweidniczi csatákban. Azután Lengyelországban egy magvaszakadt rokona
                  utáni örökségének átvételére menvén, az alatt honn atyja meghaltával, anyja utáni
                  nénjei és sógorai itthoni örökségét foglalák el, mire visszajővén, miután ebbe
                  erőszakkal igyekezett belehelyezkedni, Mária Terézia királyasszonynál mint a
                  közbátorság háborítója vádoltatván be, kénytelenűlt ismét Lengyelországba
                  visszatérni, annál is inkább, mert rokonai megtudták gátolni, hogy a királyi
                  udvarhoz maga igazolása és kimentése végett ne férkezhessen. A kedvetlenségek és
                  tettvágy külföldre vonzák. Meglátogatta Hamburgot, Amsterdamot, Plymouthot, hol a
                  hajózás mesterségét tanulta. 1767-ben Kelet-Indiába készült, midőn a lengyel
                  nemzeti szövetség híván meg őt, közükbe állott. Mielőtt fegyverre kerűlt a dolog,
                  ismét meglátogatta Magyarországot is javai visszaszerzése végett, de sikertelenűl.
                  Visszaútaztában a Szepességen megnősült, elvévén nemes Hönsch Zsuzsannát, kinek
                  atyjánál mint beteg, szorgalommal ápoltatott. Kiütvén a lengyel-orosz háború,
                  hátrahagyva nejét, Krakóba sietett, és a lovasság vezérévé lett. Az ütközetekben
                  vitézségével sok sebet és dicsőséget aratott, de kétszer el is fogatott. Egyszer
                  pénzért kiváltva, másodszor szövetséges társai egy csapata által kivágatva,
                  megszabadult. De 1769-iki május 20-án Suka nevű falunál hadserege Brinken orosz
                  vezér által túlnyomó erővel megtámadtatván, széjjel veretett, maga is tizenhét
                  sebet kapván, elfogatott és előbb Kassán, majd Pétervárra, végre 1770-ben pedig
                  Kamcsatkába vitetett rabszolgaságba. Itt deli termete, kellemes társalgása által a
                  helytartó Nilow kedvét megnyerte, annak ifjabbik leánya Afanásia pedig, kinek
                  szinte testvéreivel együtt nyelvtanítója volt, iránta épen szerelemre gerjedett, s
                  fölötte mint nemtő angyala őrködött. Szabadulni óhajtván számkivetett társaival, e
                  végre összeesküdött. És noha Afanásia szerelme oda fejleszté a körűlményeket, hogy
                  Benyovszky a helytartó közbejárásával a rabszolgaság súlya alól fölszabadíttatott
                  és Afanásia kezével is megbizatott, mind azáltal társainak adott esküjét meg nem
                  szegte és a szabadulás tervén folytonosan munkálkodott. Miután minden készen volt
                  és a kikötőben egy hajó várta a szabadulni kivánókat, egy estve megtámadtattak a
                  helytartószék katonáitól, de ezek visszaverettek és megfutamodtak, azután pedig
                  magok az összeesküdtek ráütöttek éjjel a várra és abba berontottak. Itt a
                  viadalban Benyovszky is sebet kapott, a helytartó pedig elesett. E győzelem és egy
                  másik fogás által a kozákokat lefegyverezvén, 1771-iki május 11-én a sz. Péter és
                  Pál nevű corvetten a lengyel szövetség zászlója alatt kilenczvenhat személylyel
                  elindult Benyovszky. Kiséré őt Afanásia is, ki noha tudá, hogy B. már nős, el nem
                  akart tőle válni és férfi-ruhában Achilles név alatt követé kedvesét. Dél felé
                  tartván a corvettel, sok viszontagság mellett körűlhajózta Ázsiát, Afrikát, érinté
                  Japán, Formóza, Makaó szigeteit, hol a szokatlan hányatás és sanyaruság által
                  megtörődött Afanásia meghalt. Ezután az Isle de France és Madagaszkár-szigeten
                  való rövid mulatása után 1772-iki július 18-án Port Louisban, Francziaország
                  szélén, kötött ki. Itt Aiguillon herczeg pártfogása következtében megbizatott egy
                  franczia gyarmatnak megtelepítésével a Madagaszkár szigetén, a hová 1774-ben a
                  Magyarországból magához hívott nejével együtt elindult. Itt a Tingballe-folyam
                  torkolatánál egy váras helységet alapított Louisbourg név alatt és ennek Fort
                  Louis erődén kívül még két kisebb erődöt, Fort S. Jean és Auguste név alatt
                  építtetett. Miután a szigetbeli népeket meghódítá, 1776-ban a szigetbeliek által
                  királyokúl választatott. Mielőtt ezt elfogadná, a franczia szolgálatról lemonda és
                  Francziaországba ment, hogy ott az új állam iránti pártfogást és barátságot
                  kieszközölje, de az irígység fölkelvén ellene, idegenséget és üldözést aratott,
                  Benyovszky tehát Mária Teréziához fordúlt, kitől miután 1777-ben királyi bocsánat-
                  és kegyelem-levelet nyert, visszatért és 1778-ban a poroszok ellen a székely
                  hadakat vezérlé a győzelmes habelschwerdti ütközetben. 1779-ben a tescheni béke
                  után ismét Madagaszkárra fordítá figyelmét, s miután II. József tervébe nem
                  bocsátkozott, családjával Franczia- és Angolországon keresztűl Észak-Amerikába
                  Marylandba útazott. Ott a baltimorei kereskedők segélyét megnyerve és családját
                  hátrahagyva, 1785-ben Intrepid nevű hajón ismét Madagaszkárba vitorlázott.
                  Kiszállván, a hajó hirtelen visszament, Benyovszky pedig a föld népe közűl is
                  fegyvereseket vevén maga mellé, a franczia telepeket megtámadta, de
                  szerencsétlenűl, mert a hírre az Isle de Francei kormányszék 60 katonát küldvén
                  ellene, s miután ezektől véletlenűl megtámadtatott, két európai és 30 belföldiből
                  álló csapatát két ágyújával besánczolá, azonban a belföldiek a francziák első
                  tüzelésére megfutottak, maga Benyovszky pedig mellbe lövetvén, elesett és hajánál
                  fogva a sáncz mögűl eléhurczoltatván, nemsokára élni megszünt, 1786-iki május
                  23-án. Így végzé e különös férfiú eseményteljes életét. Benyovszky Móricz Mária Terézia által gróffá neveztetett.<hi xml:id="_ftnref52">[52]</hi> Özvegye Hönsch Zsuzsanna Magyarországba visszatért
                  és itt halt meg Vieszkán Trencsénmegyében, 1825-ben. Két leánya Róza Szakmáryné,
                  Zsófia pedig Ocskainé lőn.</p>
               <p>Móricznak testvére II. László magtalanúl múlt ki.</p>
               <p>Másik testvére II. Emánuel 1793-ban gróffá lett,
                  1797-ben a nyitramegyei fölkelő sereg ezredese, majd egy saját nevéről nevezett
                  gyalogezred tulajdonosa és tábornoka. Ennek fia a most is élő gróf Zsigmond.</p>
               <p>III. Pálnak fia: VIII. János szintén tábornok.</p>
               <p>VI. György uradalmi igazgató Cseklészen.</p>
               <p>III. Mihály pozsonymegyei alispán, kir. tan., végre az erdélyi udv.
                  kanczelláriánál referendárius.</p>
               
            </div>
            <div type="liminal">
               <head>IV. GRÓF BENYOVSZKY SÁNDOR FÖLJEGYZÉSEI.
               </head>
               <p>»BENYOVSZKY MÓRICZ született 1746-ban, Verbón, Nyitramegyében. Atyja Sámuel fiatal
                  éveit a katonaságnál tölté és később mint ezredes nyugalomba lépett, nőül vevén
                  Pestvármegyei József tábornok özvegyét, b. Révay Rózát, kitől négy gyermeke
                  született: MÓRICZ, MÁRTA, FERENCZ és EMÁNUEL.</p>
               <p>Móricz még csaknem gyermek volt, midőn katonává lett és résztvett a 7 éves
                  háborúban. Anyja 1760-ban elhalálozott, végrendeletet hagyván hátra, mely szerint
                  vagyona egyik felét az első házasságából született leányaira, másik felét pedig a
                  második házasságból való gyermekeire hagyta. Utána nem sokára férje is meghalt,
                  gyermekei pedig teljes árvaságra jutottak, a mi rájok nézve annál keservesebb
                  volt, mivel mostohatestvéreiknek férjei, kik nem érték be a nejeikre hagyott fele
                  vagyonnal, őket minden vagyonukból kifosztották.</p>
               <p>Az akkor még nagyon fiatal Móricz, e katasztrófák hírére rögtön hazasietett a
                  háborúból, saját és kisded testvérei jogainak védelmére, de sógoraival, kik az
                  elfoglalt birtokok visszaadásáról még csak hallani sem akartak, semmire sem
                  mehetett. Erre Móricz, elhalt szülei hozzá ragaszkodó jobbágyainak segélyével,
                  vissza kezdé foglalni sógoraitól az elfoglalt birtokokat.</p>
               <p>Sógorai azonban befolyásos emberek voltak, őt az udvarnál mint jobbágylázító
                  csendháborítót bevádolták; sikerűlt is ellene egy elfogatási parancsot
                  kieszközölniök.</p>
               <p>A még nagyon fiatal és vagyonából kifosztott Móricznak kilátása sem lehetett magát
                  befolyásos sógorai cselszövényei ellen megvédeni; ezért is Lengyelországba, egy
                  ottani nagybátyjához vagy rokonához menekűlt, ki őt meghívta s kinek igen
                  tekintélyes állása és vagyona volt. Lengyelországban hosszabb ideig tartózkodván,
                  vas szorgalommal folytatá tanulmányait. Azután pedig ismeretei gyarapítása végett
                  beútazta Európa kiválóbb országait; Angliában és Hollandiában a tengerészetet is
                  alaposan tanulmányozta, a minek későbben nagy hasznát is vette, mert legnagyobb
                  részben annak köszönhette menekűlését Kamcsatkából.</p>
               <p>Külföldi útjából visszatérvén, részt vett a lengyelek küzdelmeiben az oroszok
                  ellen, a melyekben ifjú kora daczára is kiváló része volt.</p>
               <p>Szepesmegye határánál vívott és a lengyelekre szerencsétlen kimenetelű egyik
                  ütközetben súlyosan megsebesűlve maradt a csatatéren; kevésbe is múlt, hogy orosz
                  fogságba nem kerűlt. Társai segítségével azonban sikerűlt a Szepességbe
                  menekűlnie, hol is a Hönsch-család gondozása folytán súlyos sebeiből kigyógyult s
                  megösmerkedvén Hönsch Zsuzsannával, ezt nőűl vette.</p>
               <p>Azután ismét a harcztérre sietett, végre sok viszontagság után orosz fogságba
                  kerűlt és élethossziglan tartó deportáczióra ítéltetett. Kamcsatkába való
                  elhurczolását, ottani élményeit, menekűlését és hosszú tengeri útját ő maga írta
                  le naplójában, illetőleg emlékirataiban, melyek halála után Londonban
                  kiadattak.</p>
               <p>Csodálatos menekűlése után az elejébe, Francziaországba sietett nejével együtt,
                  magánügyei rendezése végett, visszasietett hazájába. Itthon azonban nem sokáig
                  időzött, mert a franczia kormány meghívására 1773-ban tábornoki ranggal, nevét
                  viselő ezrede élén Madagaszkárba ment, a honnét csak 1777-ben tért vissza
                  Párizsba.</p>
               <p>1778-ban XVI. Lajos franczia király engedélyével, rangja megtartása mellett, saját
                  királya, Mária Terézia szolgálatába lépett, a ki grófi rangra és Fiume
                  kormányzójává nevezte ki.</p>
               <p>Úgy látszik azonban, hogy tettvágya és nagy tehetségei érvényesítésére itthon nem
                  talált kellő működési kört, mert még 1781-ben a franczia kormány meghívására,
                  visszatért Francziaországba. Ott azután Madagaszkár elfoglalása és
                  gyarmatosításával bizatván meg, egy expediczió élén ismét az afrikai szigetre
                  útazott.</p>
               <p>Már emlékirataiban megemlékezik a közte és a franczia kormány közt támadt
                  konfliktusról. Úgy látszik, hogy ambicziója felkölté a franczia kormány
                  féltékenységét. Végre harczra kerűlt a dolog és egy ütközetben, még alig 40 éves
                  korában, 1786-ban május 23-án, franczia ágyúgolyó oltá ki életét.</p>
               <p>Ritka képzettségű és férfias erélyű neje, ki az oly hosszú és fárasztó útjaiban és
                  expediczióiban hű útitársa is volt, őt mintegy 40 évvel élte túl; férje halála
                  után jobbára Vieszkán, trencsénmegyei birtokán tartózkodott. Gróf Benyovszky
                  Móricznak két leánya maradt: ZSÓFIA és RÓZA. Az előbbit Ocskay Rudolf, az utóbbit
                  Várady-Szakmáry Pál vette nőűl; ezeknek leányát pedig hírneves hazánkfia Ujházy
                  László vette feleségűl, aki férjének épp oly hű társa lett, midőn Amerikába
                  emigrált, mint anyja Benyovszky Móricznak.</p>
               <p>Móricz testvérei Ferencz és Emánuel, mivel még kisded korukban árvaságra jutottak
                  és minden vagyonukból kifosztattak, szinte önerejükből küzdötték föl magukat.
                  Bátyjuk azonban, mikor csak tehette, mindig gondoskodott róluk és a pert is
                  megindítá a Pestvármegyei örökösök ellen. E per azonban, az akkori lassú
                  törvénykezési eljárás folytán, évekig elhúzódott, úgy hogy annak kedvező végét már
                  nem élhette meg, mivel az csak halála után 3 évvel 1789-ben fejeztethetett be.
                  Ezen évben meghalt Ferencz öcscse is, aki résztvett az Egyesűlt-államok
                  függetlenségi harczában Anglia ellen. Ifjabb fivére Manó pedig ide haza maradt és
                  a katonai pályán szerzett érdemei elismeréséűl, 1792-ben Ferencz császártól grófi
                  rangra emeltetett. Azonban Mantua ostrománál halálosan megsebesűlvén, Veronában
                  1799-ben, még fiatal korában, seblázban elhunyt. Neje b. Kerekes Zsigmond tábornok
                  leánya, Judit, volt és ezen szülőktől származik le a Benyovszky család grófi
                  ága.«</p>
               
            </div>
            <div type="liminal">
               <head>V. ROXER VILMOS FÖLJEGYZÉSE.
               </head>
               <p>(Kassa, 1888 január 26.)</p>
               <p>E mű (Életrajz I. kötet) 19-ik lapján ez áll: »Ekkor a sors, a véletlen, vagy
                  mondjuk: a gondviselés - közbe lépett. A míg a nyugati Kárpátok vidékén, a
                  Szepességen keresztűl útazott, meglepte valami betegség. Járvány dúlt ezen időben
                  az országban, elég, Benyovszky Móriczot útközben heves láz lepte meg; kénytelen
                  volt betérni egy útba eső magyar előkelő házához, a kinek családja szívesen
                  fogadta. A család neve Henszky.«</p>
               <p>A mint gyermekkoromból még visszaemlékezem, boldogúlt nagyanyám Fabriczy,
                  született Ab-Hortis Klára, gyakrabban elbeszélte nekünk az esetet, és mi, mint
                  gyermekek, nagy figyelemmel és érdeklődéssel hallgattuk elbeszélését, s a
                  mennyiben 55 év után még emlékemben van, igyekezni fogok azt híven leírni.</p>
               <p>Mint bujdosó érkezett Benyovszky Móricz Szepes-Szombatra; itt megbetegedvén,
                  menedéket és ápolást talált Hensch és nem Henszky nevű rokonunknak házában. Az
                  utóbbi család nevét különben a Szepességen sohasem hallottam és nem is létezett az
                  ott. Hensch házának, ki - ha még jól emlékszem - mesterségére nézve mészáros volt,
                  két leánya vala; az idősbik önfeláldozóan ápolta a beteget. Benyovszky Móricz
                  felüdülvén, részint hálából, részint, mert észre vette, hogy a leánynak sok a
                  természetes esze s felvilágosodott, őt a franczia nyelvben oktatta, idő közben
                  belészeretett és feleségűl vette.</p>
               <p>Ha jól emlékszem, nagyanyám úgy beszélte el a dolgot, hogy Benyovszky Móriczot,
                  kit az osztrák kormány kiadott, itt fogták el éjszakának idején s itt adták át az
                  oroszoknak, kik őt fogságba hurczolták.</p>
               <p>Az asszony visszamaradt szülőinél és fiúgyermeket szült......</p>
               <p>Néhány év múlt el azután, egyszerre azonban csak híre terjedt Szepes-Szombat kis
                  városában, hogy egy úr két szerecsen inassal megjelent Hensch házánál, hogy az
                  asszonyt fiával Benyovszky Móricz férjéhez, Párisba vigye. Nagy feltünést keltett
                  az akkoriban, midőn távirda még nem létezett s a posta-közlekedést is csak hírből
                  ismerték; a lakosok ez eseményt maguknak megmagyarázni nem bírták.</p>
               <p>Hetek teltek, míg az asszony az útra felkészült s ez idő alatt, mint rokonnál,
                  gyakran megfordúlt a két szerecsen szépapám Ab-Hortis házánál is, s nagyanyám,
                  mint gyermek, megbarátkozott a fekete ördögökkel; tehát tény, hogy Hensch
                  szepesszombati születésü volt.</p>
               <p>Elútazott tehát az asszony gyermekével Párisba, s magával vitte a testvérhúgát is.
                  - Mint Madagaszkár alkirálynője az udvarnál kitüntetésben részesűlt s a húga meg
                  is említette, hogy Antoinette királynéval tánczolni tanult s az udvari bálokban is
                  résztvett.</p>
               <p>A franczia forradalom kitörése után visszakerűlt a szegény leány szülői házához;
                  az udvari fényüzéstől elkényesztetve lévén, nehezére esett, hogy az anyja ismét a
                  durvább házi munkákra kényszerítette, mélabús lett tehát, s megmérgezte
                  magát.....</p>
               <p>Ez az, a mire még visszaemlékszem; tény azonban az, hogy a megmérgezett leány
                  egyes ruhadarabjait s egyéb tárgyakat családunkban mint ereklyéket őrizték s talán
                  még most is őrizik.</p>
               
            </div>
            <div type="liminal">
               <head>VI. BENYOVSZKY MÓR IGAZI ÉLETRAJZA. OCSKÓI OCSKAY GUSZTÁV KÖZLEMÉNYÉBŐL.<hi xml:id="_ftnref56">[56]</hi>
               </head>
               <p>Benyovszky életére vonatkozó családi okmányaim átolvasása után, tiszta számokként
                  állanak előttem életének főbb eseményei, az Amerikában elkövetett kettős
                  házasságból eredő vétségéig és Texas államban történt meggyilkolásáig. Azt hiszem,
                  nem lesz érdektelen, ha Benyovszkynak közforgalomban levő életrajzának sokban
                  valótlan adatait kiigazítom......</p>
               <p>Egyrészt a történelmi hűség, másrészt a Benyovszkyról keringő életrajz adatainak
                  valótlansága késztet arra, hogy a birtokomban levő családi okmányok nyomán röviden
                  legalább megírjam a Benyovszky Mór igazi élettörténetét.</p>
               <p>Benyovszky Mór született a nyitramegyei Verbó községben 1745-ben, abban a házban,
                  mely jelenlegi tulajdonom. - Anyja született Révay báróné volt.</p>
               <p>A szellemileg korán fejlődött és fényes észtehetségű ifjú, alig hogy elvégezte
                  gymnáziumi tanulmányait, Ocskóra jött, hol két unokatestvére: a korán árvaságra
                  jutott Ocskay Károly és Ignácz laktak. Ezek az Érsekújvárott lefejezett Ocskay
                  László tábornok fiai voltak és Benyovszky unokatestvérük csábításainak engedve,
                  oly kicsapongó életmódra adták magukat, hogy szegény öreganyjuk, Tisza Ilona, agg
                  kora daczára abból a házból, melyben két unokáját felnevelte, távozni volt
                  kénytelen.</p>
               <p>Tisza Ilona, hogy szeretett unokáit megóvja a világgal való érintkezéstől, a
                  gyermekszoba szűk világára utalta őket, hogy onnan egyszerre kifejlődve jövő
                  szereplésükhöz illő bevégzettséggel emelkedjenek születésükkel járó megyei
                  hivatásuk új körébe.</p>
               <p>E nevelési rendszer volt a két árva szerencsétlensége, amennyiben tapasztalatokkal
                  nem bírva, a sima, értelem tekintetében sokkal magasabban álló Benyovszky
                  csábításaira hallgattak.</p>
               <p>Heves természetük, kedvderítő szórakozásokat szerető hajlamaik Benyovszky
                  befolyása folytán erjedtek és fejlődtek folyton, úgy hogy az Ocskón lakó többi
                  rokonaik nemcsak a legnagyobb aggodalmakkal voltak telve miattuk, de egyúttal
                  rossz szemekkel nézték végnélküli dőzsölésüket és naponkint megújuló
                  tivornyáikat.</p>
               <p>1769. évi húsvét vasárnapján történt, hogy a három jó pajtás a falubelieknek
                  legnagyobb megbotránykozására újra hatalmas lakomát csapott, kényszerítvén
                  egyúttal jobbágyaik leányait is, hogy velük tivornyázzanak. Ez az ott lakott többi
                  rokonok türelmének végett vetett s felkérték az öreg Ocskay Laczkót, ki egyúttal
                  megyei jurasszor is volt, hogy hivatalos állására való hivatkozással, a további
                  dorbézolást tiltsa meg. Az öreg Laczkó, ki azonnal érezte vérének haragos
                  lüktetését, mikor valaki oly szent napon az erkölcs ellen vétett, felkászolódott
                  és a tivornya színhelyére ballagott. A nap épen nyugovóra tért. Az esthajnal
                  utolsó sápadt mosolya révedezett az ocskói templom tornyán. Egyetlenegy harangja
                  épen rázendítette az esti »Ave Máriát«, mikor az öreg Laczkó a tivornyázók elé
                  lépett s a leányokat a házból kiparancsolva, csöndességre intette őket. Benyovszky
                  lobbanékony hevében e szavakkal: »Ejnye adta gézenguza, nem takarodik ki
                  mindjárt!« - Károlylyal és Ignáczczal együtt a falon függő puskáik után
                  nyultak.</p>
               <p>Benyovszky vadságának romboló hatását rokonaik viselték, mert a következő perczben
                  az öreg Laczkó egy golyó által találva, e szóval: »Istenem!« melléhez kapott. Ez
                  utolsó szavát egy sóhajtás követte, azután feje előre esett és arczczal a földre
                  zuhant. Mikor az erős szél elterelte a puskafüstöt, látni lehetett, a mint a
                  meglőtt Laczkó felesége, ki a lövésekre elősietett, férjét felemelni és a melléből
                  kiserkedt vért megállítani akarta; de mikor az asszony gyönge kezei közűl
                  kisíklott az immár érzéketlen test, ráborúlt és ajkait ennek ajkaira nyomta,
                  csókját nem kapta már vissza - a Laczkó ajkai már merevek voltak, szemeiből az
                  élet szikrája kialudt örökre.</p>
               <p>Egy jobbágy, ki e borzasztó jelenetnek szemtanúja volt, meghúzta a harangot. Az
                  alvó rokonok, mikor meghallották a félrevert harang zúgását, a szerencsétlenség
                  színhelyére siettek. A szél megtépte a felhőket s foszlányaik mögött lassan kelt
                  fel a hold, megvilágítva az agyonlőtt aggastyán mellett térdelő asszonyt, ki
                  görcsös vonaglások között körmeivel marczangolta mellét. Sírt és őrjöngött.</p>
               <p>A rokonok szíve tele volt átokkal, elkeseredéssel, de a borzasztó tett elkövetőit
                  már nem találták meg; azok a félrevert harangok zúgását hallva, lóra pattantak és
                  Lengyelországba szöktek.</p>
               <p>No de Lengyelországban cseberből-vederbe jutottak, ott a disszidensek, kik az
                  olivai béke által egyenjogusíttattak, egymásután vesztették el jogaikat, minek
                  következtében Oroszország támogatását kérték. Ez Oroszország fegyveres
                  beavatkozását s Lengyelország első felosztását vonta maga után. Az oroszok ellen
                  vívott ütközetek egyikében Ocskay Károly és Ignácz Lengyelország szabadságáért
                  elestek, Benyovszky ellenben fogságba kerűlt és mint idegent Szibériába való
                  deportálásra elitélték.</p>
               <p>Kamcsatkába való szállíttatása közben, megmentette lélekjelenlétével a hajót a
                  dühöngő vihar ellen, lekötelezvén e tette által a hajó tisztjeit maga iránt
                  olyannyira, hogy azok a tobolszki várparancsnoknak a legmelegebben ajánlották.</p>
               <p>Ez ajánlásnak köszönhette Benyovszky, hogy nemcsak a rabszolgaság súlya alól
                  felszabadították, de egyúttal a várparancsnok bizalmával is kitüntette. E
                  bizalommal Benyovszky rútúl visszaélt, mert a parancsnok leányát elcsábította,
                  annak Fouche nevü franczia szakácsát pedig rávette, hogy mákonyt keverjen az
                  eledelekbe.</p>
               <p>Így és nem más módon sikerült Benyovszkynak a Tobolszkból való szökés; mert míg a
                  parancsnok és a nála estélyre összegyűlt összes tisztek a mákony hatása folytán
                  elbódulva, mély álomba merültek, a megvesztegetett börtönmester éjféltájt
                  kinyitotta a börtön ajtóit, mire az így kiszabadult foglyok egy a kikötőben
                  horgonyozó naszádot megrohanták és Benyovszky vezetése alatt elvitorláztak.
                  Hajójával délfelé tartván, sok viszontagság közt Madagaszkár közelében Benyovszky
                  egy hajóra bukkant. Tele volt franczia menekülőkkel, kik a fellázadt szigetbeliek
                  dühe elől menekülve, Benyovszky pártfogását és segítségét kérték. Benyovszky kapva
                  a kedvező alkalmon, körűlbelűl 200 főből álló elszánt csapatját partra
                  szállította, a sziget lakóit megverte és fővárosukat XV. Lajos franczia király
                  nevében elfoglalta. Ez ügyes cselfogásnak köszönhette Benyovszky, hogy az
                  időközben tettéről értesült XV. Lajos a meghódított sziget alkirályának nevezte
                  ki. Mivel azonban Benyovszky fegyelmezetlen csapatja és az időközben megérkezett
                  franczia katonák közt surlódások, sőt tettlegességek támadtak, tíz hónapi
                  uralkodása után letétetett és Francziaországba küldetett, hol Versaillesben XV-ik
                  Lajos kegyesen fogadta és számára tettemes nyugdíjat rendelt.</p>
               <p>E nyugdíjból élt Benyovszky Francziaországban s ott Mária Zsuzsanna Hentsch
                  hárfaművésznőt, ki a dofén nejét, Mária Antoinettet a hárfajátékban oktatta,
                  feleségűl vette.</p>
               <p>Midőn II. József császár meglátogatta nővérét, ez utóbbi bemutatta és melegen
                  ajánlotta a császárnak Benyovszkyt. Benyovszky tudta, hogy II. József császár
                  geniális elméje népeinek lelki fejlődését tűzte maga elé életczéljáúl, lelkesítő
                  szavakkal ajánlta a különféle módok és eszközök alkalmazását, hogy ezek útján
                  népeinek üdvös haladását előmozdítsa. József császárnak megtetszett ez a
                  reformátor, kit újítási eszméi keresztűlvitelénél eszközűl vélt felhasználhatni.
                  És Benyovszky nemcsak királyi bocsánatot nyert, de sőt királyi kommisszáriusnak
                  nevezték ki s megbízták a selyemtenyésztésnek a Vágvölgyben való meghonosításával,
                  valamint a Vág-folyó szabályozásával.</p>
               <p>E czélra kapott Benyovszky néhány ezer forintot a császártól, mely pénzzel
                  hazaútazván, egy ideig családjával együtt Csejthén lakott, de ott az álmodott
                  boldogság helyett sivár, rideg munkával járó életet talált. Nem is maradt sokáig.
                  Sietett a csendes munkássággal járó életét újból fölcserélni egy változatosabb és
                  eseményekben gazdagabb élettel. Nejét és két leánygyermekét elhagyva, újból és
                  örökre eltünt.</p>
               <p>Özvegye 1817-ben Viszkán meghalt. Két leánya maradt, kik közűl Zsófia Ocskay Rezső
                  őrnagy felesége, Róza pedig Szathmáryné lett. Az utóbbi egyetlenegy leányával, ki
                  később Plathyné lett, viszkai birtokán élt, hol atyám, Ocskay Alajos több ízben
                  megnézte azt a hárfát, melyen Mária Antoinette az első oktatásokat a hárfajátékban
                  nyerte.</p>
               <p>1840. évben történt, hogy Magyarország primása, Kopácsy, a csődbe jutott
                  vágújhelyi prépostot, Berényi grófot, misszionáriusi minőségben Amerikába
                  küldte.</p>
               <p>Ez az 1843. esztendőben visszaérkezvén, meglátogatta Skultéti Mihály verbói
                  plébánost, s ettől a Benyovszky Mór születési bizonyítványát kérte. Elbeszélte,
                  hogy Ohióban találkozott egy körűlbelűl 40-45 éves férfival, ki 5 dollárt
                  kézbesített a prépostnak azzal a kéréssel, hogy e pénzt a verbói plébánosnak adja
                  át, atyjának, Benyovszky Mórnak születési bizonyítványáért. Azt is elmondta
                  Berényinek, hogy apja, Benyovszky Mór, vagy 50 esztendővel ezelőtt Európából
                  Amerikába jött, Texasban megnősült, ott három gyermeke született és 1809-ben
                  Mexikóba való útazása alkalmával egyik útazótársa által agyonlövetett.</p>
               <p>Az az ember tehát, a ki nem őrizte meg a magyar nemes ember egyik legnagyobb,
                  legszebb erényét: a szeretetet ama föld iránt, mely bölcsője volt, a ki a talmi
                  kedvéért mellőzte a színaranyat, ott halt meg Texas határszélén orvúl
                  meggyilkolva. És életének utolsó perczében, halálkínjait nem enyhíthette az a
                  gondolat, hogy valahol messze, túl a tengereken, Magyarországon, hazájában valaki
                  szeretettel, ragaszkodással és tisztelettel gondol reá.</p>
               <p> BENYOVSZKY MÓRICZRÓL.</p>
               <p> (Jókai Mór válasza.)</p>
               <p>Nekem, természetesen, semmi okom sincs Benyovszky Móriczot akár jobbnak, akár
                  rosszabbnak festeni, mint a milyen volt; de igenis kötelességem a rá vonatkozó
                  adatokat birálat alá venni. Azok között igen sok, egymásnak ellenmondó van. Az én
                  feladatom az igazságot keresni s a kétségeket itélt alá bocsátani.</p>
               <p>Ilyen kétségeim például az Ócskay Gusztáv úr által felhozott adatokra nézve a
                  következők:</p>
               <p>Szerinte »Benyovszky Mór született 1745-ben, Verbón. A szellemileg korán fejlődött
                  ifjú Ocskóra jött, hol két unokatestvére, a korán árvaságra jutott Ocskay Károly
                  és Ignácz laktak. Ezek az Érsekújvárott lefejezett Ocskay László tábornok fiai
                  voltak és Benyovszky unokatestvérük csábításainak engedve oly kicsapongó életre
                  adták magukat, hogy« - stb.</p>
               <p>Azt tudva, hogy Ocskay Lászlót Rákóczy Ferencz honárulásért 1790-ben fejeztette
                  le, hogyan csábíthatta el a gonosz, kicsapongó életre annak a fiait az 1745-ben
                  született Benyovszky Móricz? holott azok között a legifjabbnak már 36 évesnek
                  kellett lenni, a mikor még Benyovszky csecsszopó volt.</p>
               <p>Azután: Ocskay Gusztáv úr családi okmányai szerint »1769.« évnek éppen husvét
                  vasárnapján tartott Benyovszky a két Ocskayval botrányos orgiát Verbón, s ennek
                  gyászos kimenetele miatt menekűltek mindhárman Lengyelországba, a hol aztán
                  Lengyelország szabadságáért vívott csatákban mind a két Ocskay elesett, Benyovszky
                  pedig elfogatott.</p>
               <p>Miután minden históriai munkában az áll, hogy »1768«-ban (tehát egy évvel előbb)
                  már az egész bari konföderáczió le volt verve s ez évben az oroszok már török
                  területen is álltak, nagyon lekötelezné a história-írókat Ocskay Gusztáv úr, ha
                  családi okiratainak felmutatásával ezt a nagy tévedésüket helyre igazítaná.</p>
               <p>Hogy Ocskay Gusztáv úr Benyovszkyt Kamcsatkából, Tobolszk városából szökteti meg,
                  az valószínűleg lapsus calami lesz, Tobolszk 1200 verstnyire esik Kamcsatkától
                  nyugotnak s első állomása az Európából deportáltaknak.</p>
               <p>Hogy politikai deportáltakat Szibériában börtönben tartanak, ez határozottan
                  ellenkezik minden hiteles adattal.</p>
               <p>Az a monda pedig, miszerint a vágújhelyi prépost Amerikában egy fiával találkozott
                  volna Benyovszkynak, a kinek állítása szerint Benyovszky Texasban megnősült és ott
                  esett el, bátran a Manasses-féle benevolumok közé sorozható.....</p>
               
            </div>
            <div type="liminal">
               <head>VII. GRÓF BENYOVSZKY HALÁLÁNAK IGAZ TÖRTÉNETE.</head>
               <p>Kropf Lajos válasza Ocskay Gusztáv közleményére. - Hull (Anglia), 1888 márczius
                  12-én.</p>
               <p>E felelet kissé elkésve jelenik meg e sorok írójának elfoglaltsága miatt, de
                  miután egy angol közmondás szerint »it’s never too late to mend« (az idő a
                  javításra vagy javulásra sohasem évül el), minden további mentegetődzés csak
                  szószaporítás volna.</p>
               <p>Bajos elképzelni azt, hogy Ocskay úr mit akart elérni a verbói plébános által
                  importált mende-mondával. Madagaszkár történetét megírta nem egy, hanem legalább
                  is húsz történetíró. Az ide vonatkozó bibliográfiát s az írók névsorát közli
                  egyebbek közt az Encyclopaedia Britanica is. Ez írók közűl legalább is kettő, t.
                  i. Rochon abbé és Capland egykorú franczia hivatalos okmányok alapján írták meg a
                  gróf halálának történetét s miután honfitársunk szomorú vége épen nem válik
                  becsületére XV. Lajos kormányának, okirathamisításról itt szó sem lehet.
                  Félreértés elkerülése végett sietek itt azonnal megjegyezni, hogy egy pillanatig
                  sem kételkedem azon, hogy Ocskay úr igazat beszélt s hogy a verbói plébános sem
                  füllentett. Hanem másfelől nehéz megérteni azt, hogy annak a 40-45 éves élelmes
                  Yankeenek mi mindenre nem kellett Benyovszky Móricz születési bizonyítványa. Arról
                  azonban meg lehetünk győződve, hogy az ohiói atyafinak az az 5 dollár valami »good
                  investment« (jó befektetés)-nek igérkezett, különben nem bízta volna a prépost
                  úrra az összeget. Különben is »gone to Texas« (Texasba ment) még mai napság is
                  gyakran csak annyit jelent, hogy »elpárolgott.«</p>
               <p>Tudvalevő dolog az, hogy a magyar főúr kalandos életének végéről annak idején
                  mindenféle hír keringett. Így egy amerikai hajós-kapitány állítása szerint, gróf
                  Benyovszky az ő hajóján vitorlázott el Amerikából s Oibi-ban (? Oeby szigetén,
                  Celebes keleti partján) partraszállott s a benszülöttek elleni harczban esett
                  el.</p>
               <p>A történeti valóság az, hogy a gróf, miután fölmondta 1783-ban II. József osztrák
                  császárnak a szolgálatot, Londonban jelent meg s itt egy emlékiratot dolgozott ki,
                  melyet az angol királynak vala benyujtandó Madagaszkár jövő kormányzatát
                  illetőleg, és melyet »Emlékiratai«-nak londoni (1790-iki) kiadása egész
                  terjedelmében közöl. Úgy látszik, ez emlékiratnak nem volt foganatja, mert
                  Benyovszky nemsokára ismét hajóra kelt s 1784-iki július havában Baltimoreba
                  érkezett s a következő október havában tovább folytatta útját Madagaszkár felé,
                  hova 1785-iki július 7-én érkezett s az Antongil-öbölben, a sziget éjszaki
                  csúcsának keleti részén horgonyt vetvén a hajó rakodmányát partra szállíttatta s
                  embereivel táborba vonúlt. Itteni tartózkodása alkalmával régi barátja Lamboin, az
                  észak királya és Boyana fejedelme szintén tisztelkedett nála, ez utóbbi egy
                  nagyobb csapat szakalava vagy szeklava harczossal tábort ütött az övé mellett.</p>
               <p>Benyovszky legközelebbi kalandja az volt, hogy Angontzy ellen vonúlt, hol a
                  francziák egy raktárát karhatalommal elfoglalta s egy faktoriát készült alapítani.
                  Azonkívül egy száz főre rúgó harczos csapatot Foule Point-hez (Tamatava közelében
                  s tőle éjszakra) indított, hogy a francziák ottani faktoriáját elfoglalja, de
                  miután e pontot egy három árboczos hadi hajó őrizte, lemondott tervéről.</p>
               <p>A gróf viselt dolgairól az Isle de France (Mauritius) kormánya, régi ellenségei,
                  csakhamar értesülést vettek s Vicomte de la Croix parancsai alatt a »Louisa« nevű
                  fregattot küldötték ellene, hogy az új gyarmatot s vele együtt a grófot is
                  elpusztítsa. Copland, a történetíró azt állítja, hogy látott egy irományt, melynek
                  tanúsága szerint a franczia minisztérium egy fregattot küldött a gróf ellen oly
                  utasítással, hogy őt élve vagy halva megkerítse. A »Louisa« a Pondicherry-ben
                  állomásozó gyalogezred 60 emberével M. Lochers hadnagy vezérlete alatt 1786-iki
                  május 7-én érkezett Foule Point elé, s itt megrakodván élelmi szerekkel, a part
                  hosszában tovább vitorlázott és Angontzy előtt a tengerparttól körűlbelűl két és
                  fél kilométernyi távolságra horgonyt vetett. Innen két naszádot két-két ágyúval s
                  katonákkal jól megrakva az új telepítvény ellen indított, mely csapat csakhamar
                  partra szállott, hadi állást foglalt el s azonnal Benyovszky pozicziója ellen
                  vonúlt. Miután átgázoltak volt öt ingoványon, oly közel jutottak volt a táborhoz,
                  hogy Benyovszky embereinek munkazaját is hallhatták. Csakhamar egy vörös zászlót
                  vont föl az őrség, mely jel a szigeten mindenhol a harcz kezdetét jelentette. A
                  gróf időközben két európai emberrel és mintegy 30 benszülöttel, kik épen vele
                  voltak, az erődbe vonúlt, mely egy magaslatot foglalt el, védczölöpzettel volt jól
                  megerősítve, s két négyfontos és néhány apróbb forgó-ágyúval (swivel = rendesen
                  egy a hajó ormán elhelyezett s egy függőleges tengely körűl forgó apró ágyú)
                  ellátva. Az őrség csakhamar tüzelni kezdett, de a francziák mitől sem riadva
                  vissza, lassankint előrenyomúltak s miután kellő közelségbe értek, viszonozták a
                  tüzelést. Az első sortűz elhatározta a nap sorsát. A szerencsétlen magyar gróf
                  mellén keresztűllőve a védfal mögé elbukott. Még életben volt, midőn az ellenséges
                  csapatok a legbarbárabb módon hajánál fogva a mellvéd mögűl kivonszolták.
                  Szerencséjére azonban már néhány pillanat múlva a halál véget vetett
                  szenvedéseinek.</p>
               <p>Így beszéli el a szomorú esetet Ellis, Rachon abbé és Capland nyomán a londoni
                  Missionary Society külföldi szekretáriusa és anglikán pap »Madagaszkár
                  történetéről« czímű könyvében, mely 1839 körűl jelent meg Londonban két kötetben.
                  Az eset oly körűlményesen van leírva, hogy ha valamely kétely férne az elbeszélés
                  hűségéhez, a valóság az egykorú hivatalos okiratok alapján könnyen volna
                  kideríthető. Ily történeti adatokkal szemben egy ohiói jött-ment, ismeretlen ember
                  mese-beszéde csak nem érdemelheti meg komoly figyelmünket.</p>
               
            </div>
            <div type="liminal">
               <head>VIII. GRÓF BENYOVSZKY MÓRICZ-NAK ÖCSCSÉHEZ EMÁNUELHEZ ÍRT LEVELEI.</head>
               <p>(Gróf Benyovszky Sándor úr családi levéltárából.)</p>
               <p>VIENNE, le 26. avril 1780.</p>
               <p>J’ai reçu ta lettre mon amy et le cabriolet que tu m’a envoyé, je t’en suis bien
                  obligé, mais il manque le coussin, oder der Polster. Si tu m’envoies de la
                  porcellaine, emballe la bien et envoies moi la ici à Vienne le plustôt possible,
                  parcequ’il pourrait se faire, que je parte le plustôt que je ne peux.</p>
               <p>Ma femme a reçu de toi une lettre qu’elle m’a communiquée, parcequ’elle ne
                  l’entend pas et moi encore moins; si tu veux écrire, écris ce que tu pense, afin
                  qu’on puisse t’entendre; elle va révenir un de ces jours à Vienne.</p>
               <p>Pour ce qui regarde le procès, les Pestvármegyei ont enfin pressé le serment et le
                  21 d’août ils me resigneront les papiers. Je crois bien que le procès se terminera
                  au comitât cette année, mais il passera à Pesth encore, on il faudra plus de temps
                  encore.</p>
               <p>Sa Majesté l’empereur est parti aujourd’hui pour la Pologne; et je crois partir ce
                  mois pour la Toscane pour régler les affaires de la marine, pourvu qu’une guerre
                  ne commence pas je réussirai. J’ignore entièrement les nouvelles de Mme. la
                  comtesse de la Tour; j’en ai bien souffert par rapport à elle. Le Vicomte de
                  Brisce m’a dit qu’elle estoit en Hollande. Adieu, je t’embrase et suis ton ami et
                  frêre</p>
               <p>LE COMTE DE BENYOVSZKY.</p>
               <p> BÉCS, 1780 április 26-án.</p>
               <p>Leveledet, kedves barátom, és a kocsit, a melyet az én számomra küldöttél,
                  megkaptam. Nagyon le vagyok kötelezve irántad, azonban a vánkos hiányzik. Ha
                  porczellánt küldesz nekem, jól csomagold be és küldd azt mentűl előbb Bécsbe, mert
                  megtörténhetik, hogy én, a mily gyorsan csak lehet, elútazom.</p>
               <p>Nőm egy levelet kapott tőled, a melyet ő velem is közölt, mert ő nem érti, én
                  pedig még kevésbé; ha írni akarsz, úgy írjál, a mint gondolkozol, hogy végre
                  egyszer megérthessünk; nőm a következő napok egyikén vissza fog térni Bécsbe.</p>
               <p>A mi a pert illeti, a Pestvármegyeiek végre esküt követeltek, s aug. 21-én
                  átengedik az én részemre a papírokat. Hiszem, hogy a per még ez évben el lesz
                  intézve a megyénél, azonban még egyszer fel fog Pestre jönni, a hol ismét még több
                  idő el fog telni.</p>
               <p>Ő Felsége a császár ma Lengyelországba indult. Szándékom e hónapban Toscanába
                  útazni, a tengeri ügyek szabályozása czéljából és reménylem, hogy sikerülni is
                  fog, a mennyiben nem tör ki háború.</p>
               <p>Semmiféle értesüléseim de la Tour grófnőről nincsenek; miatta sokat kellett
                  szenvednem. Vicomte de Brisce azt mondta nekem, hogy Hollandiában volna. Adieu,
                  csókollak és vagyok barátod és bátyád</p>
               <p>GRÓF BENYOVSZKY.</p>
               <p>----------</p>
               <p>WIEN, den 20. May (1780?)</p>
               <p>
                  <hi>Liebster Bruder</hi>!</p>
               <p>Das Porzelain kombt nicht an undt ich muss baldt abreisen, in dem Cabriolet war
                  kein Polster; der Teufel kost mich mehr als es werth ist undt kan doch nicht zu
                  recht komen.</p>
               <p>Der Joseph Forgách hat Deine Obligationen mir zurückgestelt undt ist völlig
                  bezahlt. Jetzo bin ich von der Staats-Cantzley auf Befehl Ihro Majestät der
                  Kaiserin nach Triest, Fiume, Buccari undt Porto-Rè abgeschickt, umb alles in
                  Augenschein zu nehmen undt darnach einen Plan dazu geben wegen der Formirung einer
                  Seefahrt.</p>
               <p>Der Frantzl ist wieder vom Todt auferweckt, ich schicke Dir seinen an mich
                  abgelassenen Brif, welchen Du mir aber wider zurükschicken solst. Adieu.</p>
               <p>Dein wahrer Freundt undt Bruder</p>
               <p>GRAF V. BENYOVSZKY.</p>
               <p>BÉCS, (1780?) május 20-án.</p>
               <p>
                  <hi>Igen kedves öcsém</hi>!</p>
               <p>A porczellán nem érkezik meg és nekem csakhamar el kell útaznom, a kocsiban nem
                  volt párna; az ördöngős dolog többe kerül nekem, mint a mennyit megér és még sem
                  hozható rendbe.</p>
               <p>Forgách József visszajuttatta nekem kötelezvényeidet és teljesen ki van fizetve.
                  Most az állam-kanczellária részéről Ő Felsége a császárné parancsára Triestbe,
                  Fiuméba, Buccariba és Porto-Rèbe vagyok kiküldve, hogy mindent szemügy alá vegyek
                  és azután tervezetet nyújtsak be tengeri hajózás alakítására nézve.</p>
               <p>Ferencz ismét kiszabadúlt a halál torkából. Itt küldöm egy, nekem czímzett
                  levelét, a melyet azonban ismét visszaküldj. Isten veled.</p>
               <p>Igaz barátod és bátyád</p>
               <p>GRÓF BENYOVSZKY.</p>
               <p>----------</p>
               <p>
                  <hi>Liebster Bruder</hi>!</p>
               <p>Ich avisire Dich, dass ich unter gestrigem Dato meinem Agenten die Commission habe
                  gegeben, Dir 800 fl. einstweilen zu übermachen; Du kannst versichert sein, dass
                  ich anordnen werde, Dir alles nach zu tragen. Indessen wünsche, dass deine
                  Gesundheit besser sein solle.</p>
               <p>Womit adieu. Dein wahrer Freund und Bruder</p>
               <p>GF. MORITZ V. BENYOVSZKY.</p>
               <p>FIUME, den 6. July 1781.</p>
               <p>Ich bin auf 28. July nach Wien durch ein Rescript berufen; ich werde also umb
                  diese Zeit zu Wien sein.</p>
               <p>
                  <hi>Igen kedves öcsém</hi>!</p>
               <p>Értesítelek, hogy a tegnapi napon megbíztam ügynökömet, hogy egyelőre 800 frtot
                  adjon át neked; biztos lehetsz a felől, miszerint akként fogok intézkedni, hogy
                  utólagosan minden megküldessék. Addig is kívánom, hogy egészségi állapotod
                  javúljon. A mivel isten veled.</p>
               <p>Őszinte barátod és bátyád</p>
               <p>GRÓF BENYOVSZKY MÓRICZ.</p>
               <p>FIUME, 1781 július 6-án.</p>
               <p>Én egy parancscsal július 28-ára Bécsbe vagyok híva; ezen idő körűl tehát Bécsben
                  leszek.</p>
               <p>----------</p>
               <p>FIUME, den 29. July (1781?)</p>
               <p>
                  <hi>Liebster Bruder</hi>!</p>
               <p>Ich erwarte nun eine Antworth von Wien, ob Dir schon das Geld zugeschickt worden;
                  wo solches noch nicht expedirt worden, so schicke ich dir alsbald den monatlichen
                  Wechsel.</p>
               <p>Ich gehe nun mit Ende Augusti nach Wien. Den Bruder Frantzl habe ich aus der
                  Bredouil ausgeholfen. Er ist wieder von Brüssel frey abgegangen nach Amerika.</p>
               <p>Je suis rappelé en France; il faut savoir? ce que S. M. J. decidera. Adieu</p>
               <p>Dein wahrer wohlmeinender Bruder</p>
               <p>GF. BENYOVSZKY.</p>
               <p> FIUME, (1781?) július 29-én.</p>
               <p>
                  <hi>Igen kedves öcsém</hi>!</p>
               <p>Várom a választ Bécsből, vajjon a pénzt már kezedbe juttatták-e, ha még nem lett
                  volna elküldve, úgy azonnal elküldöm neked a hónapos váltót.</p>
               <p>Augusztus végén Bécsbe megyek. Ferencz bátyánkat kisegítettem a hinárból?
                  Brüsselből ismét szabadon Amerikába ment.</p>
               <p>Én Francziaországba vagyok visszahíva; tudnom kell, mi lesz ő császári Felségének
                  határozata. Isten veled.</p>
               <p>Őszinte, jóakaró bátyád</p>
               <p>GRÓF BENYOVSZKY.</p>
               <p>----------</p>
               <p>FIUME, 8. October (1781).</p>
               <p>Ich habe deinen Brif liebster Bruder erhalten undt aus demselben dein Verlangen
                  ersehen, dass Du vierhundert Florins benöthiget bist, so schwer mir auch fält
                  dises zu thun, weil ich versichert bin, dass Du solches ohne die wichtigsten
                  Ursachen nicht thätest, befolge solches alsogleich. Du hast Dich also nur an Herrn
                  Kücher &amp; Co. zu wenden undt gegen Zustellung eines hiebey gesetzten Wexels Dir
                  abfolgen lassen.</p>
               <p>Ich bin allhier in grossen Gechäften, wobey ich alles mein Haab anwende; wo es mir
                  glückt, so wird es Dir auch (gut?) gehen. Estimire deinen Bruder und habe Achtung
                  vor ihm, womit Dich embrassire undt beharre dein Dich liebender Bruder</p>
               <p>GRF. V. BENYOVSZKY.</p>
               <p>FIUME, (1781?) október 8</p>
               <p>Megkaptam leveledet, igen kedves öcsém, és abból ama kívánságodat véltem
                  kiolvashatni, hogy 400 frtra van szükséged; bár mennyire is nehezemre esik ezt
                  tenni, azonnal megteszem, mivel tudom, hogy a legfontosabb okok nélkül ilyesmit
                  nem kívánnál. Tehát fordulj csak Kücher úr és társához és egy ide csatolt váltó
                  kézbesítése mellett, fizettesd azt ki. Én itt nagy munkálkodás közepette vagyok, a
                  mi mellett minden vagyonomat feláldozom; ha szerencsém lesz, neked is jó dolgod
                  lesz. Becsüld meg fivéredet és tiszteld, ölellek és maradok téged szerető
                  bátyád</p>
               <p>GRÓF BENYOVSZKY.</p>
               <p>----------</p>
               <p>
                  <hi>Allerliebster Bruder</hi>!</p>
               <p>Ich benachrichtige Dich, dass Ihro k. k. Majestäten mich vom Trautenauer Commando
                  abgerufen undt zu dem Corps d’Armée Sr. Excellenz General der Cavallerie Baron
                  Schaknin angewiesen, bey welchem ich ein besonderes Corps commandire, welches
                  besteht in:</p>
               <p>1 Division Hussaren Barco, 1 Division item Székler, 1 Bataillon d’Infanterie
                  Székler, 1 Division wallachisch-illyrisch, 1 Freicorps v. Latour, 1 Corps Schützen
                  von 300 Mann mit 8 Kanonen; mit diesem Corps breche ich morgens auf umb bey Gabel?
                  in Mähren mich zu postiren, so dass ich die Avantposten des Corps d’Armée v.
                  Leitomischl commandire; sollst Du mir also schreiben, so adressire mir Briefe, an
                  Sr. Excellenz den General der Cavallerie v. Schaknin nach Leitomischel, mit
                  Adresse ec. Commandant d’un Corps avancée.</p>
               <p>Indem nun einige Streitigkeiten sich vergrössert hätten wegen mein Commando,
                  indera andere alte, von 11 Jahren verdiente Obriste, unter meinem Commando zu
                  stehen kommen sindt, so haben Ihro k. k. Majestät sich reservirt die Explication,
                  daraus kannst du ersehen dass ich nicht lange Oberst bleiben solle. Der Bruder
                  Paul ist in Königgrätz um Uniformen zu machen lassen undt andere equipage. Auf
                  künftiges Frühjahr hoffe ich auch Dich bey mir zu haben. Adieu allerliebster
                  Breder. Adieu.</p>
               <p>Ich bin dein treuer Bruder</p>
               <p>GRAF V. BENYOVSZKY.</p>
               <p>
                  <hi>Igen kedves öcsém</hi>!</p>
               <p>Értesítelek, hogy Ő Felségeik visszahívtak a trautenaui parancsnokságtól és báró
                  Schaknin lovassági tábornok ő exczellencziájának hadtestéhez osztottak be, a hol
                  egy külön hadosztályt vezérlek, a mely áll:</p>
               <p>a Barco huszárok egy diviziójából, a székely huszárok egy diviziójából, a székely
                  sorgyalogság egy zászlóaljából, az oláh-illyr divizióból, Latour önkéntes
                  csapatjából, vadászok egy osztagából 300 emberrel és 8 ágyúval. Ezen
                  hadosztálylyal holnap reggel indulok el, hogy Morvaországban, Gabel? mellett
                  helyezkedjem el, úgy hogy ekként én a leitomischli hadtest előcsapatait vezérlem.
                  Ha írnál, úgy a leveleket az én nevemre: ec. Commandant d’un corps avançée,
                  czímezve, Schaknin br. lovassági tábornok ő exczellencziájához Leitomischlben,
                  intézd.</p>
               <p>Mivel némely czivódás, parancsnokságom folytán nagyobbodott volna, a mennyiben más
                  öregek, a kik már 11 év óta ezredesek, az én főparancsnokságom alá jönnek, Ő
                  csász. kir. Felsége fentartotta magának ennek explikáczióját, a miből láthatod,
                  hogy már nem sokáig fogok ezredes maradni. Pál bátyánk Königgrätzben van, hogy
                  egyenruhát s más felszerelést készíttessen. A jövő tavaszszal reménylem, hogy
                  téged is magamnál foglak látni. Adieu, kedves öcsém. Isten veled!</p>
               <p>Maradok őszinte bátyád</p>
               <p>Dátum nélkül.</p>
               <p>GRÓF BENYOVSZKY.</p>
               <p>----------</p>
               <p>
                  <hi>Allerliebster Bruder</hi>!</p>
               <p>Da meine Particular-Angelegenheiten meine persöhnliche Gegenwarth in Frankreich
                  erfordern, so habe ich die allerhöchste Bewilligung erhalten, diese Reise
                  anzutreten; diesem zu Folge gehe ich den letzten dieses Monaths ab undt Du kanst
                  bis in letzen Septembris die von mir Dir zukommende Hülfe erwarten; Ihro k.
                  Majestät haben mir noch besondere Commissionen aufgetragen, welche mich auf
                  Toscana leiten werden. Wen ich mittlerweile was vor Dich glückliches zu Wege
                  bringen kan, so kanst versichert sein, dass ich nichts unterlassen werde.</p>
               <p>Mit dem Bertalanffi habe ich tractirt, allein Schläge war das Ende gewesen. Jetzo
                  stehet widerumb der Termin? Geduldt überwindet Sauerkrauth.</p>
               <p>Die Jeanette, welche hat wollen eine pohlnische Gräfin werden, ist von ihrem
                  pohlnischen Ritter R. verlassen worden. Wenn Du mittlerweile, dass ich abwesendt
                  sein werde, mein Haus besuchen wirst, wird mich freuen. Adieu, ich embrassire
                  dich, ehe kan ich Dir nichts schicken, bis ich nicht in Frankreich sein werde.
                  Adieu, dein getreuer Bruder</p>
               <p>Dátum nélkül.</p>
               <p>GRF. V. BENYOVSZKY.</p>
               <p>NB. Du musst wissen, dass ich als k. k. General abreise. Meine Gemahlin undt
                  Schwester, sowie Kinder grüssen Dich. Adieu</p>
               <p>
                  <hi>Igen kedves öcsém</hi>!</p>
               <p>Minthogy magán ügyeim személyes jelenlétemet szükséglik Francziaországban,
                  megkaptam a legmagasabb beleegyezést ezen utazásomra nézve, s ennek folytán e hó
                  utolsó napján elútazom és te egészen szeptember 30-áig várhatod a tőlem számodra
                  jövő segítséget. Ő császári Felsége még különös megbizatásokat ruházott reám, a
                  melyek engem Toscanába fognak vezetni. Ha ez idő alatt reád nézve valami
                  szerencsés dolgot létesíthetek, légy meggyőződve, hogy semmit sem fogok
                  elmulasztani.</p>
               <p>Bertalanffyval alkudoztam, de mindennek ütleg volt a vége.</p>
               <p>Most tehát megint áll a határidő? - Türelem rózsát terem. Jeanettet, ki lengyel
                  grófné akart lenni, R. lengyel lovagja elhagyta.</p>
               <p>Ha te azalatt, míg én távol vagyok, meglátogatod házamat, annak igen örülni fogok.
                  Isten veled, ölellek. Előbb semmit sem küldhetek neked, míg Francziaországban nem
                  leszek. Isten veled, hű fivéred</p>
               <p>GRÓF BENYOVSZKY.</p>
               <p>NB. Tudnod kell még, hogy mint cs. k. tábornok utazom el. Nőm és nővérem, valamint
                  gyermekeim üdvözölnek. Isten veled.</p>
               
               <trailer>-&amp;-</trailer>

            </div>
     </back>
  </text>
</TEI>