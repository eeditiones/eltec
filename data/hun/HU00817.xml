<?xml version="1.0" encoding="UTF-8"?>
    <?xml-model href="../../Schemas/eltec-1.rng" type="application/xml" 
            schematypens="http://relaxng.org/ns/structure/1.0"?>
    <?xml-model href="../../Schemas/eltec-1.rng" type="application/xml" 
            schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0" xml:id="HU00817" xml:lang="hu">
	<teiHeader>
		<fileDesc>
			<titleStmt>
				<title>Felfordult világ : ELTeC edition</title>
				<author ref="viaf:59084200">Jókai, Mór  (1825-1904)</author>
				<respStmt>
					<resp>ELTeC conversion</resp>
					<name>Palkó Gábor<ref target="https://viaf.org/viaf/65989506"/>
					</name>
					<name>Fellegi Zsófia</name>
					<name>Takács Emma</name>
				</respStmt>
			</titleStmt>
			<extent>
				<measure unit="words">52853</measure>
				<measure unit="pages">207</measure>
			</extent>
			<publicationStmt><publisher ref="https://distant-reading.net">COST Action "Distant Reading for European Literary History" (CA16204)</publisher><distributor ref="https://zenodo.org/communities/eltec/">Zenodo.org</distributor><date when="2020-03-05"/><availability><licence target="https://creativecommons.org/licenses/by/4.0/"/></availability><ref type="doi" target="https://doi.org/10.5281/zenodo.3462435"/><!--Published as part of ELTeC--></publicationStmt>
			<sourceDesc><bibl type="digitalSource">
					<title>Felfordult világ</title>
					<date>2003-03-29</date>
					<publisher>Magyar Elektronikus Könyvtárért Egyesület</publisher>
					<ref target="http://mek.oszk.hu/00800/00817"/>
					<respStmt>
						<resp>Original Electronic Edition</resp>
						<name>Király Péter</name>
						<name>Szabolcsi József</name>
					</respStmt>
					
					
				</bibl><bibl type="firstEdition">
					<title>Felfordult világ</title>
					<author>Jókai Mór</author>
					<date>1863</date>
				</bibl><bibl type="digitalSource">
							<title>Jókai összes művei, CD-ROM</title>
							<idno type="isbn-10">963 9374 17 2</idno>
							<pubPlace>Budapest</pubPlace>
							<publisher>Arcanum</publisher>
							<date>2001</date>
						</bibl><bibl type="printSource">
							<title>Felfordult világ</title>
							<author>Jókai Mór</author>
							<pubPlace>Budapest</pubPlace>
							<publisher>Unikornis Kiadó</publisher>
							<date>1995</date>
						</bibl></sourceDesc>
		</fileDesc>
		<encodingDesc n="eltec-0">
			<p/>
		</encodingDesc>
		<profileDesc>
			<langUsage>
				<language ident="hu"/>
			</langUsage>
			<textDesc>
				<authorGender xmlns="http://distantreading.net/eltec/ns" key="M"/>
				<size xmlns="http://distantreading.net/eltec/ns" key="medium"/>
				<reprintCount xmlns="http://distantreading.net/eltec/ns" key="high"/>
				<timeSlot xmlns="http://distantreading.net/eltec/ns" key="T2"/>
			</textDesc>
		</profileDesc>
		<revisionDesc><change when="2020-03-05">Checked by checkup script</change>
			<change when="2019-04-18"/>
		</revisionDesc>
	</teiHeader>
  <text>
      <body>
			<div type="chapter">
				<head>
					Egy farsang az Alföldön
				</head>
				<p>Néhány évvel ezelõtt, vízkereszt napján reggel, négy Szatmár megyei fiatalember összeszólalkozott bizonyos nemes versenyzésre. A verseny feladata ebbõl állott: farsang elsõ napján elkezdeni Szinérváralján a táncot; abban kivilágos-kivirradtig helytállani;  akkor felülni a csöngõs szánra, áthajtani Szamostelekre, ott is táncban virradni meg, s reggel ismét menni tovább Aranyosmeggyesre, ott is folytatni a dáridót, azzal megint egy faluval odább, fel Ugocsának, Beregnek, Zemplénnek, onnan lekerülni Szabolcsnak, Biharnak, végigvigadni mind a hat vármegyét egy csepp kipihenés nélkül.</p>
				<p>A verseny szabályai voltak ezek: egy ismerõs házat el nem kerülni, ahova a négy közül valamelyik betérni óhajt, egy táncot sem hagyni kezdeni másnak, s nem végezni elõbb, mint más. Minden tósztot elfogadni, s soha egy csepp bort nem hagyni a pohárban. Egész farsangon át nem alunni ágyban, hanem csak a szánban fekve, amíg egyik falutól a másikig utaznak;  és végre elõfordulható kalandoknál, mint például párbajok, szerelmi cselszövények dolgában, fidéliter egymás segítségére lenni; hasonló eseményeknek is igen gyorsan kellvén végrehajtatniok, miután egy faluban egy napnál tovább idõzni nem szabad.</p>
				<p>A négy ifjú közül, kik ez elmés versenyt megkezdék, egy kidõlt már Tiszaújlakon: tüdõgyulladást kapott, és két nap alatt belehalt. Ez nem volt életrevaló ember.</p>
				<p>Egy második megszökött a társaságtól a mándoki lakodalmon: ennek örök életére hitvány, gyáva ember lett a neve; nem is mert többet a világ elé jõni, hanem hazament Gödényházára, és soha ki nem mozdult onnan többé.</p>
				<p>Kettõ kiállta a versenyt, s végigtáncolta mind a hat vármegyét, mind a hét farsangi hetet, nappal utazva hófúváson, vízöntésen keresztül, rázós szekéren, hengerbuckás szánon, éjjel táncolva, poharazva, szerelmes asszonyt ölelve, férjekkel verekedve, apák elõl futva.</p>
				<p>Olyan híre volt már a két utazónak az Alföldön, mint a tatárjárásnak.</p>
				<p>Úgy beszéltek róluk, mint valami mesés tüneményrõl, melyet nem hisz az ember, amíg nem lát, de mégis odábbmondja, amit hallott róla, s teszi is hozzá, ha helyén találja.</p>
				<p>A farsang utolsó hetében járt már, a közelgõ böjt neszére sietett mindenki vigadni; Béltek, Erdõd, Majtény, Királydaróc mind készült a dáridóhoz; amit nehezített az a körülmény, hogy a két utazó táncos lefoglalta Nagykárolyban az egyetlen cigánybandát, s maga hordozza magával, lehetetlenné téve másutt beültetni a vigalmat, mint ahova õk viszik azt.</p>
				<p>Az volt környékszerte az égetõ kérdés, hová fog ma betérni Borcz Adorján s Gábor Endre. Így hítták hõseinket.</p>
				<p>Mert a jöttüket megelõzõ hír éppen nem rémíte el senkit, sõt, fiatal leányok és leányos anyák minden közeledõ száncsörgésnél önkénytelen gondoltak reájuk, s inkább öröm volt, mint ijedtség, ha azt mondták magukban: Hátha õk jönnek.</p>
				<p>Pszichológok nevezhetik ezt a veszedelmes iránti kíváncsiságnak, a különcök iránti szokásos érdekeltségnek, együgyûbb emberek azonban arról fognak beszélni, hogy Borcz Adorján a gazdag rózsapallagi birkás fia, akirõl az a hír, hogy millioma van készpénzben, s amellett Adorján eszményi szépség egy férfiban, s hogy ilyenformán nincs mit csodálni rajta, ha látogatását inkább óhajták, mint rettegik. Azt a boldog illúziót pedig ki akarná elvitatni fiatal lyánkáktól, mely az egész szépnemmel közös, mely szerint egy férfi, ki tíz hölgynél csapodár volt, a tizenegyedikhez hû fog lenni, s ilyen tizenegyediknek ki ne hinné magát?</p>
				<p>Borcz Adorjánt minden dévaj adoma, mit felõle a hír titok fejében kikürtölt, csak annál érdekesebbé tette. Azt mondták róla, hogy zseniális, originális fiú.</p>
				<p>Kevesebb figyelem jutott versenytársának, Gábor Endrének, akirõl mindössze annyit volt szokás tudni, hogy igen erõs ember, iszik bort ellenõrizhetlen mennyiségben, anélkül hogy valaha meglátszanék rajta; akárhány poharat kiürített, sohasem garázdálkodik, s akárhány szép asszonnyal és leányfélével táncolt, egyre se mosolyodik el, sem azontúl egy szót sem szól hozzá, csupán egy elméssége van, mikor már nagyon jó a kedve; mely abból áll, hogy a kiivott üvegpoharat megeszi jó barátságból. Különben az esztendõ három szakában otthon ül a jószágán, és tüzesen gazdálkodik; napokig nem iszik egyebet tiszta víznél, hanem amint a tél beáll, akkor olyan tizenhárom próbás korhely lesz belõle, akin senki túl nem tesz az Érmelléken. Mikor kitavaszodik, ismét visszatér józan munkájához.</p>
				<p>Ezzel egyébiránt csak a kósza mendemondák vannak elõadva, amikre, mint tudjuk, nem sokat kell építeni</p>
				<p>A farsang három utolsó napját hazánkban is, úgy mint másutt, vígan szokták eltölteni minden háznál; ilyenkor akármely faluban, akármelyik nyitott kapun hajtasson be a vendég, bizonyos lehet felõle, hogy jókedvû társaságot talál együtt. (Legalább még eddig így volt; már nem tudom, hogy ezután hogy lesz.) Az embernek van jó barátja, jó ismerõse, azt meghívja, bánatát, gondjait kicsukja az ajtón erre a kis idõre, borát csapra üti, hadd folyjon; panaszát szélnek ereszti, hadd fogyjon; úgyis rövid a farsang, úgyis hosszú a böjt, mért ne vigadnánk, amikor lehet?</p>
				<p>A Nagykárolytól a Szilágyságba vezetõ úttól félretérve, találja az ember gróf Somlyóházi pusztáját. Néhány ezer holdnyi jó karban tartott birtok, melynek szántóföldei, kaszálói két erdõs hegy közötti völgyben feküsznek; a völgyet patak szeli keresztül, mely alantabb malmot hajt, a patak maga az uradalmi kert közelébõl ered, mely gyümölcsös- és fenyvesbõl áll, s melynek örökzöld fenyõi mögül regényesen emelkedik ki a domboldalba épített úrilak, hátul fehér tetejével.</p>
				<p>Az úrilak két szárnyra van osztva; egyik a grófi család számára van fenntartva, a másikban lakik a tiszttartó. Málai Máté régi hivatalnoka a családnak; õ is ott nevekedett gyermekkorától fogva a Somlyóházi családnál, feleségét is onnan vette el, ki ott számtartó leánya volt; a mostani gróf öregapja volt a násznagyuk, õ maga volt egyetlen leányuk keresztatyja; ha õk mentek Kolozsvárra, a gróf házához kellett szállniok, meg nem engedte, hogy máshová menjenek; ha a gróf jött Somlyóházára, néha cselédet sem hozott magával, hanem meginvitálta magát ebédre, vacsorára a mámikához. Ha Máté uram jött hozzá, akárhány úri vendége volt a grófnak, csak úgy beszélt vele, mint jó ismerõsével, s nem volt a grófnak sem jó, sem rossz állapotja, amiben Málai uramnak részt ne lett volna szabad venni. Mind a két fél megszokta egymást úgy tekinteni, mint összetartozó részt, melyet a parancsolás és engedelmeskedés elve helyett valami nyugalmas egymástértés kapcsa tart össze; mely a két férfiról nemcsak a két nõre, de egyúttal a két leányra is átszármazott.</p>
				<p>Ebbõl azonban nagyon hibásan következtetné valaki, hogy gróf Somlyóházi valami nagyon könnyen hozzájárulható férfi, s másfelõl Máté urat hiába képzelné valami nyájas, szelíd, magát kedveltetõ embernek; sõt, inkább a gróf arról ismeretes, hogy a kényességig válogatós az emberekben, olyasvalami kritikus a közéletben, aki nemhogy a népszerûséget hajhászná, de még nagyon is meg akarja érdemeltetni barátságát; a tiszttartó pedig éppen egy morózus, kedvetlen, mogorva férfiú, aki soha életében senki fiának egy bókot nem mondott.</p>
				<p>A tiszttartóéknál nagy ünnepélyre készültek farsang utolsó napján. Ezüstmenyegzõjük napja volt ez, huszonöt békében és szeretetben eltöltött év emlékünnepe. Estig sok vendég jött össze a vidékrõl, és még többre vártak, amit bizonyított a ház éber elõõrsének résenléte.</p>
				<p>Hogy ki volt ez a ház éber elõõrse?  azt majd mindjárt elmondom.</p>
				<p>Az úrilak még a régi francia modor szerint épült, mely Mária Terézia ideje alatt nálunk is széltére divatba jött; a tágas udvart magas kõfal keríté, rácsosan rakott téglákból, minden két ölnyire egy párkányzatos kõoszlop, annak a tetején pedig sorban rokokó Ámor alakok, kiket a becsületes kor szeméremtudó erkölcse fertelmes bõ zubbonyokba és puliderekbe öltöztetett; némelyiknek a háromszegletû kalapot is feltette a fejére, s a haját hátul szalagos csapba fonta.</p>
				<p>Hanem hát már ezeken a kis Ámorkákon sajnálkozni késõ, bekormozta azokat már az idõ annyira, hogy rájuk sem ismerhetni többé; a falu felõli kerítésrõl egypár le is kívánkozott, s azoknak a helyei üresen maradtak.</p>
				<p>Egy ilyen üresen maradt szobortalapzat pedig különösen kínálkozó hely arra nézve, hogy mikor a tiszttartó úrék vendégeket várnak, olyankor a ház éber elõõrse, Dráva, oda felugorjék, és onnan vigyázza meg a vendégek közeledését; majd egyik, majd másik fülét emelve fel magasra, hegyesre, amint magában gondolkozik: talán jobbrul, talán balrul jön valaki? néha csüggedten eresztve le mind a kettõt;  sehonnan sem jõnek. Eszébe jut, hogy talán eltévedhettek valamerre, nem találnak ide, akkor felnyújtja a nyakát, nagyot üvölt, mintha toronyõr adna jelt tévelygõ vándornak: Erre tartson kentek!, s aztán hallgatózik: mi eredménye lett figyelmeztetõ szavának. Valamit neszez; bal füle egyenesen áll az ég felé, mintha drótra volna húzva; azzal leugrik oszlopállványáról, nyargal be a pitvarba, megáll a konyhaajtóban, s nagy örvendve csahol be rajta: jõnek már! Itt vannak a falu alatt! Azzal megint vágtat vissza klasszikus õrhelyére, most már egyre fújja a lármakürtöt (már amilyen lármakürtje tudniillik egy kutyának van), bámulatos kötéltáncosi ügyességgel forogva körül az oszlop tetején, melyen éppen csak a négy lába fér el. Most már nemcsak hallja, de érzi is a közeledõket. Meg tudná mondani, hogy kik jõnek. Azután csodálkozva látja, hogy a pitvarból mégsem siet senki az érkezõk elfogadására. Talán nem értették, amit bejelentett, talán nem szólt elég világosan? Újra benyargal a pitvarba, ott a szemközt jövõ tiszttartónét majd hanyatt dönti, az jót húzna a hátára, ha volna mivel: Coki, ördög beléd! E siker után kötelességének ismeri a bundás elõõrs jó messzire eléjük nyargalni a közeledõknek; a száncsörgés már jól hallik; Dráva két perc alatt találkozik velük, hangos szemrehányásokat téve nekik, hogy hát ilyen soká kellett jõni? Mármost csak utánam! Ismét elõreszalad, hogy megmutassa nekik az utat; sokkal elébb odaér a kapuba, mint a szán, megint visszafut hozzájuk; éj, be lassan tudnak mászni! Azzal, mintha õ volna a diadalmenet kengyelfutója, egy bakarasznyira a lovak orra elõtt rúgtat be az udvarra, s õ az elsõ, aki a megérkezett vendégek nyakába ugrik, még nehezebbé téve nekik a bundát; hogy azok elmennek, a kocsissal kezd fraternizálni, olyanokat ütve a csizmaszárára a farkával, hogy az majd leesik a lábáról; végre a lovakkal köt barátságot, s hogy azokat is kifogják, végighengergõzik a jó puha hóban, kényelmesen elnyújtózva benne. Több vendéget nem vár.</p>
				<p>Az embernek azonban nem adott a természet ilyen gyorsan felismerõ ösztönt, tiszttartóné asszony sokáig nézegette összevissza az érkezõket, de rájuk nem ismert addig, míg hangjukat nem hallá, annyira el voltak álarcozva bunkákkal, sipkákkal és bajuszokra ragadt zúzmarával.</p>
				<p> Kellünk-e, asszonynéném?  szólt az egyik bundás férfi, téli kesztyûjével végighárítva szakállát.</p>
				<p>A tiszttartóné ekkor ismert csak rájuk.</p>
				<p> Hát ti vagytok azok? Óh, ti országos semmirekellõ gazemberek!</p>
				<p>Azzal fülön fogta az országos semmirekellõ gazembereket, s megcsókolá ábrázatjaikat jobb és bal felül, nem törõdve szakállaik jégcsapjaival.</p>
				<p> Mi az ördög hoz benneteket ide, ti csavargó országháborítók? Ti világ bolondjai, ti; forgós teringette, ostoba fickói!</p>
				<p>Azután megint megölelte õket.  No, az ugyan szép volt tõletek, hogy útba ejtettetek minket. Gyertek hát be! Megfagytatok, ugye? Lélek gázolta kópéi!</p>
				<p>Azzal jót ütött széles tenyerével hol az egyik, hol a másik hátára, úgy terelte õket befelé, folyvást szidva mind a kettõt, mint a bokrot.</p>
				<p>Azok pedig egyre nevettek.</p>
				<p> De iszen  szólt az elébbi hang gazdája , nem így akartunk mi ide behajtatni, hanem muzsikaszóval; de a helmeciek elátkoztak bennünket, hogy a cigányaink szánja a falu végén összetörött; gyalog jõnek utánunk a rajkók; de azért itt lesznek mindjárt.</p>
				<p>Ezalatt a konyhába értek; a tiszttartó lakosztálya azon régi jó szokás szerint levén berendezve, miként a konyhán kellett a szobákba menni; ez volt az elsõ a háznál, elsõ és legtekintélyesebb lak: a háziasszony dolgozószobája; nem a mostani bûzterjesztõ takaréktûzhelyek konyhája, hanem az õsi, egészséges tûzhely, lángoló kemencéjével; pattogó fahasábok a vaskutya lábán, nyárson forgatott malac pirul mosolyogva egyfelõl a tûznél, másfelõl tojáshabbal kenegetett dorongosfánk; nagy öblös fazekakban irigységébresztõ töltött káposzta buzog, széles lábasokban valami jó fõhet, mert ugyancsak meg van rakva alja is, teteje is menyecskeszemû parázzsal, a nyitott kemence friss kalácsillattal árulja el e nap titkait, a házikisasszony egy kicsit haragos, bizonyosan fánkot süt, és ha beszélnek hozzá, nem kelhet a tészta, egy másik kisasszony pedig éppen kétségbe van esve, mikor olyan szép tengerinyulat készített szitán keresztül nyomott írósvajból, olyan volt a szõre, mint az igazié, szemei is voltak mazsolaszõlõbõl, aztán valaki a tûzhöz közel tette, s fél fele elolvadt.</p>
				<p>El innen, férfiak! Csak be a szobába! Nincs itt ilyenkor senkinek semmi keresete. Tiszttartóné asszony bekergeti szidott vendégeit az elõszobába, ott leszed róluk bundát, sipkát, téli kesztyût, amíg rendes ember formában lehet õket látni. Ez a két híres, hat vármegyét végigtáncolt korhely.</p>
				<p>Borcz Adorján halvány arcán, fáradt szemein nagyon meglátszanak az álmatlan éjek nyomai; azt mondják, szép ember; így, ahogy most itt áll, senki sem venné azt rajta észre; fekete bajusza, szakálla hanyagul összevegyülve, beesett szemeire lomhán roskadnak le szempillái, sötét szemöldei ráncokat húztak homlokára; alakja csaknem ferdén áll a lankadtságtól, vállai elõreroskadva, egyik lábával a másikba botlik, ha lép, ha egy percig megáll, térdei elõrecsuklanak.</p>
				<p>Még eddig hangját sem hallotta, mindig versenytársa beszélt a háziasszonnyal.</p>
				<p>Emezen nem látszik meg semmi viszontagság; száraz, csontos ember, magas, szikár alak; arca becsületes, nyílt, és nem ígér többet, mint amennyi a fejében van; bajuszáról, szakálláról nem érdemes beszélni, olyan ritka.</p>
				<p>Senki sem mondaná róluk így rátekintésre, hogy az egyik a környék Adonisza, a másik maga Herkules.</p>
				<p>A tiszttartóné nagy gonddal tisztogatá le vendégei ruhájáról a bundaszõrt; tisztességesen jelenjenek meg a többi vendégek elõtt, mert szép társaság van együtt, akik majd megnézik az embert.</p>
				<p> Visszanézzük õket  tréfálkozék Gábor , mert mi meg leánynézõbe jöttünk ide.</p>
				<p> Leánynézõbe, ide!  kiálta egyszerre haragosan a tiszttartóné.  Sodrófát tinektek, nem leányt! Az utósó szolgálómat sem adnám nektek, azért, ha ezer köröszt búzád terem is, s ennek a másiknak meg milliom forintot ad is az apja. Való is tinektek tisztességes hajadon!</p>
				<p> Mond valamit, asszonynéném; magam is gondoltam rá, hogy nem vagyok én oda a kisasszonyok közé illõ. Hadd menjen be csak Adorján a szálába, õ tud németül is, majd én csak kinn maradok a konyhában.</p>
				<p> Maradsz biz a pokolban! Kellesz ott most nagyon. Nincs még ott semmi megsülve.</p>
				<p> De bizony valami csinos kisleányt sejtettem meg ott a tûzhely mellett.</p>
				<p> No, félbolond! Nézd el, nézd! Tán sohase láttad életedben? Az én Eszterem az, te málé!</p>
				<p> Igen az egyik; de a másik?</p>
				<p>Tiszttartóné asszonyom itt felemelé tekintélyes ujját, s úgy tett vele öcsémuram orra elõtt, mint az óra ketyegõje.</p>
				<p> Az a másik nem ebfogra való. Azt nem a kentek számára nevelték, dominus Kocsma de eadem uraimék; azért attól csak sicc! Mert ott a körmére ütnek az embernek.</p>
				<p> De már azt meglátjuk!  A cimbora egy lépést tett a konyhaajtó felé; termetes tiszttartóné asszonyom azonban gyorsan útját állta, s félrelökte onnan:</p>
				<p> Coki, kurta! Az a leány a grófkisasszony.</p>
				<p>A cimbora meg is hökkent e szóra egy kicsinyt, meg nem is akarta hinni.</p>
				<p> Hát hogy van az itten?</p>
				<p> Hát úgy van itt, hogy itt van. A gróf okos ember. Mikor a grófkisasszonyt kinevelték a mindenféle nevelõk és professzorok, akkor azt mondta a gróf: Leányom, tudsz angolul, franciául, tudsz festeni, zongorázni, énekelni; és azért mégsem tudsz semmit, mert nem értesz a gazdasághoz; azt sem tudod, mibõl lesz a laska; nem tudsz az uradnak egy szája ízére való ebédet megfõzni, ha kívánja; nem érted a háztartás ezer meg ezer apró titkát, anélkül pedig veszedelmére vagy annak, aki valaha elvesz, akármilyen gazdag ember legyen is; ezért mármost eredj újra nevelõintézetbe az én somlyóházi tiszttartónénémhez, ott mindent megtanulhatsz. Meg is tanul a lelkemadta mindent, s fogadom, hogy egy esztendõ alatt olyan gazdasszony válik belõle, hogy megcsókolhatja a lábai porát, aki férjhez veszi. Azt pedig jól tudja a gróf úr, hogy a somlyóházi tiszttartóné mellett jó helyen van akárki leánya, mert jobban megõrzi az õtet, mint a bécsi madám!  No, hát mars elõre!</p>
				<p>Az ifjaknak be kellett érni a magyarázattal, vagy hitték, vagy nem, mert a tiszttartóné galléron ragadta õket, s ellenállást nem tûrve, betolta a szomszéd terem ajtaján, honnan a többi összegyûlt vendégek meleg zaja hangzott elõ.</p>
				<p>Hajh, másforma világ volt az!</p>
				<p>Én nem tudom, vérünkben van-e, vagy a levegõben; átok-e rajtunk, vagy végzetes nyeremény; mi nem tudunk valamit, amit még apáink tudtak:  nem tudunk mulatni többé.</p>
				<p>Most, ha összejövünk egymással, vagy civakodnunk kell epegerjesztõ tárgyak felett, vagy elõvesszük a politikát, s versenyezünk abban, hogy melyikünk tud szomorúbb konjektúrákat felállítani úgyis bekövetkezendõ bajok felõl; vagy ott ragadunk a kártyaasztalnál; legjobb esetben táncolunk, s nézzük: más hogy járja a bolondját.</p>
				<p>Az a kedélyes, egymással megelégedõ mulatság nem található többé, amihez nem kellett sem kártya, sem zene, sem politika, sem szép asszonyok, mégis reggelig elvigadott rajta minden ember, ifja és véne, s jövõ esztendeig visszaemlékezett rá, milyen jól mulatott akkor!</p>
				<p>Ki is ment az a divatból: zálogos játék, az anekdotázó öregurak, az a jó nevetõ publikum, aki minden tréfát olyan meleg kedéllyel fogadott, azok a vidám fiatalemberek, enyelgõ leánykák; azok mind a mesevilágba tartoznak már; itt-amott falukon, kisvárosokban némi utóhangjaikra találni, de az sem úgy szól már, mint azelõtt. Okosabbak lettünk:  az a kérdés, hogy boldogabbak-e?</p>
				<p>Mikor a két országos korhely elõtt kinyitá tiszttartóné asszony a terem ajtaját, olyan nagy volt odabenn a víg zaj, hogy alig vette észre valaki bejöttüket.</p>
				<p>A középsõ tölgyfa asztal körül állt egy csoport öregúr és fiatalember, vegyest; nemigen feszes öltözetekben; ki kabátban, ki mentében, ki meg atilladolmányban; valahány szem, mind egy köpcös öregúr felé volt fordulva, aki bizonyosan érdekes történeteket bocsátott közre, ahogy minden arc nevetésre készült vonásaiból lehete gyanítni.</p>
				<p>Az öregúr molnárszínû hosszú zrínyi-dolmányt viselt, nagy ezüst filigrán gombokkal, széles zsinórzattal, hasonló színû magyar nadrágot és ezüst sarkantyús csizmát; galambfehér haja olyan sûrû volt, mint a kefe, és olyan apróra nyírva; gyakran végigdörzsölte rajta tenyerét, mikor beszélt, mintha úgy szikráztatná ki belõle az élc villanykáit.</p>
				<p>Bajusza éppen olyan fehér volt az öregúrnak, miként haja, arcának egyéb részét tisztán tartotta minden szõrtül a borotva, sima volt az, és eleven piros, s mikor nem mosolygott is, úgy tetszett, mintha mosolyogna.</p>
				<p>Harsány hangja kihangzik a hahotából; éppen valami kalandját meséli, hogy ment végig nemrég Pesten, a Váci utcán ugyanabban a molnárszín kabátban, nagy elõernyõs sipka a fejében, elefántcsont gombos nádpálca a kezében; látta, hogy valami nyúzott képû gyanús ember egyre sandalog mellette. Azt hitte, hogy a zsebkendõjét akarja ellopni. Hát, amint este bemegy a színházba, leül a második emeleti zártszékbe, felhúzzák a függönyt, kit lát elõlépni a színpadra? Saját magát, azzal a hosszú kabáttal, azzal a fehér bajusszal, azzal az ernyõs sipkával és hosszú nádpálcával a kezében Az akasztófáravaló! Komédiás volt! Azért nézett úgy meg, hogy este kijátsszon a színházban! Tán megharagudott érte az öregúr? Dehogy haragudott, sõt elkezdett kacagni, és verte az öklével a támlát, hogy minden ember õrá nézett; úgy kiabált: Én vagyok ott, aki lelke van a komédiásának! Én vagyok ott! Még most is csorog a szemébõl a könny, mikor ezt elmondja, úgy kacag fölötte. Akik hallgatják is, mind kacagnak; pedig így leírva nincs ennek semmi hatása; az a kedély kellett ahhoz, az a boldog jó hangulat, hogy az ember úgy tudjon elbeszélni valamit, és úgy tudjon nevetni rajta.</p>
				<p>Egy távolabbi szögletben tisztes matrónák ülnek, kiket valami kitûnõ férfiú mulattat. Nem fiatal ember már, az ötvenesben jár; ahogy a száját tartja, az látszik belõle, mintha most is igen kellemetes embernek tartaná magát, s vonásaiból kitûnik az erõködés mindenkinek valami szépet mondani; öltözete úrias volna, bársonygallér nyakán és hajtókáin, mellénye vörös bársony, nyakában nagy aranylánc, ujjain nehéz köves gyûrûk, miket szüntelen igazgat; mikor valakivel beszél, mindig olyan közel hajol hozzá, mintha valami titkot akarna vele közölni, vagy sajnálná a szót, hogy azt más is megértse. Egy öreg asszonysággal látszik nagyon megakadva lenni, aki a kabátja végsõ gombját megfogva, sehogy sem akarja õt tovább bocsátani, amin a többiek titokban nevetnek, s integetnek szemmel az öreg asszonyságnak, hogy csak ingerkedjék még a foglyul esettel.</p>
				<p>A teremben alá s fel sétálgat egy fiatal hölgy; a szépség tökélyének volna nevezhetõ, ha a szépség felõl csak a szemek adnának ítéletet. Gyönyörû haloványbarna kreol arc, nyugtalan sötét szemekkel; két ajka együtt oly parányi, mint egy eperszem; termete, mint egy antik szoboré; sem költõ, sem mûvész szebb alakot nem kívánhat magának ideáljától.</p>
				<p>Hanem van valami e szép alak minden vonásán, minden mozdulatán, ami annak szépségébõl levon; az, hogy meglátszik rajta: mennyire tudja õ, hogy milyen szép.</p>
				<p>Hasonló azokhoz a szépségekhez, amiket a divatképeken látni. Akármilyen ideálkép legyen is azokon, az embernek nem megy ki a fejébõl, hogy ez csak divatkép.</p>
				<p>Egy fiatal, igénytelen ember látszik õt mulattatni, akirõl most nem sok mondanivalónk van. Azok közé tartozó, akikkel az ember százszor is találkozik, míg egyszer feltûnnek. Meglehet, hogy azért igen derék és kitûnõ emberek. Meglehet, hogy ennél is az az eset;  majd meglátjuk.</p>
				<p>A vidám, zengõ-bongó társaság közt bujdokolva csuszamlik néha keresztül egy kicsiny, jelentéktelen alak; aki még kisebbé törekszik magát tenni azáltal, hogy a fejét aláhúzza; majd borospalackokat hord egyik szobából a másikba, majd a cselédekkel suttog: ha valaki a vendégek közõl észreveszi s megszólítja: egyet mosolyodik, de azt is csak félig, azzal csuszamlik odább, úgy kerülgetve minden embert, mintha üvegbõl volnának, s félne, hogy összetöri valamelyiket.</p>
				<p>A tiszttartóné harsány hangja egyszerre beleszól a társalgásba; az általa bevezetett két vendéget egyenkint bemutatja a társaság csoportozatainak, és viszont.</p>
				<p> Itt van ez a két jómadár!  szól a mesemondó öregúr elé érve.  Borcz Adorján öcsém meg Gábor Endre öcsém. Ez meg az én legkedvesebb urambátyám, Simándi Gida, ha hallottátok hírét.</p>
				<p>Persze, hogy mind hallották egymás hírét. Mind a hárman szívesen kezet szorítanak, s örülnek, hogy szerencséjük van egymáshoz.</p>
				<p>Következik az asszonyságoknál a bemutatás.</p>
				<p> Kedves komám, Borsodiné asszonyság. Itt hozom a két korhelyt. Ez Borcz Adorján, ez meg Gábor Endre.</p>
				<p> A két híres táncos  kiált fel a vidám öreg asszonyság, eleresztve a fogva tartott úr gombját végtére.  No, hálá istennek, hogy eljöttek, legalább lesz kivel táncolnom nekem is.</p>
				<p> Igen bizony!  mordul vissza a tiszttartóné.  Ha a mankók és a zselleszék is tudnának kalamajkát járni.</p>
				<p>Mind nevetnek rajta. Az öreg asszonyság azt vágja erre vissza, hogy nem kell neki akkor mankó, mikor szép legények híják táncba; akkor elfelejti õ azt.</p>
				<p>Következik a bársonygalléros úr.</p>
				<p> Tekintetes Torhányi úr:  nagyságos is lehet még belõle  (a bársonyos úr lekötelezetten mosolyog) , amott van pedig a kisasszonya, Amália; most nyissátok aztán fel szemeiteket!</p>
				<p>A két gavallér egy fordulással a szép delnõ elõtt terem. Adorján az elsõ tekintetre megdöbbenve szedi magát rendbe, Gábor egyet sodorint összeállni nem akaró bajusza szálain, s félredörmög asszonynénjéhez:</p>
				<p> Kapitális leány.</p>
				<p> Ez már nektek való  veti ez oda hevenyén. Vajon hogy érthette?</p>
				<p>Amália kisasszony rögtön elfoglalta Adorjánt, s most még csinosabb, még elevenebb divatkép lett belõle. Az eddig vele beszélgetõ ifjú egyszerre háttérbe szorult, s félrevette magát a többiek közé adomákat hallgatni.</p>
				<p>Még a legutóbb említett alacsony öregurat fogta elõ valahonnan a házi asszonyság, új vendégeit bemutatva neki, és azoknak õt.</p>
				<p> Ez az én kis férjem  szólt mosolyogva, s erõteljes arcához olyan jól illõ ellágyulással tevé hozzá:  az én öreg võlegényem;  az én ezüstvõlegényem.</p>
				<p>A kis férfiú meghajtá magát a gavallérok elõtt, s valamit, de füllel nem hallhatót, mormogott fogai között fél másodpercig tartó mosolygás mellett, amire Gábor jónak látja azt felelni:  Részünkrõl van a szerencse.</p>
				<p>Pedig a kicsiny úr aligha olyasmit nem mormogott a fogai között, hogy tele van a keze dugóhúzóval, tehát nem nyújthatja oda.</p>
				<p>Mikor Torhányi urat és Borcz Adorjánt egymásnak bemutatták, mikor Adorján visszafordult Amáliához, egyiknek az arcán sem lehetett észrevenni még csak annyi különbséget sem, melybõl a többiek azt tudhatták volna meg, hogy volt már egymáshoz szerencsénk; óh, a meglepetést csak a színpadon szokták markírozni; a közéletben sokkal jobb színészek az emberek; ott nem a publikum kedvéért játszanak, ott az a mûvészet, hogy ne lásd, mit érzek most. Pedig valamit kell az olyan három embernek érezni, akik közõl kettõ régóta szerelmes egymásba, s a harmadik régóta õrzi õket, hogy ez a szerelem az egyenes országúton haladjon elõre. Hanem az ilyesmit nem kötik a világ orrára; s azért Torhányi úr és Amália kisasszony és Borcz Adorján engedik magukat egymásnak bemutatni mint tisztes idegeneket.</p>
				<p>Amint belemelegedtek a társaság tagjai a kölcsönös ismeretségbe, idegenek megbarátkoztak egymással: megpendíték, hogy valamit játszani kellene.</p>
				<p>Nem kártyást, hanem mulatságost, ahol egyik ember játszik a másikkal, csupán azért, hogy nevessen, vigadjon, a jó kedvet szaporítsa. Amint egy megkívánta, a többi mind készen volt rá, s találgatták, mit játsszanak.</p>
				<p>Azt mondják, hogy nincsen kedély a magyarban;  láttatok volna csak bennünket a magunk fiatalságában, hogy elmulattunk napestig a hármas futóson; az volt a feladat, kinek-kinek elfogni a maga szép leányát; ha azt nem találta: elfogni helyette a másikat; ha a párok egymásra találtak, milyen nagy öröm volt akkor! Aki pár nélkül maradt, hogy nevettünk rajta olyan nagyot, másik percben aztán mirajtunk nevettek; utoljára aztán szépen megosztoztunk; ez az enyim, ez a tied.</p>
				<p>Vagy a vak zenésznél, mikor egyik játszó szemét beköték, adtak kezébe fõzõkalánnyelet, a társaság többi tagja, férfi és nõ, összefogózva keringett körüle sebesen, a középen álló rámutatott fõzõkalán sceptrumával az eléje akadóra, az egész kör megállt rögtön, s hangot kelle adni a kérdezõ parancsára: a nagy elfojtott nevetés miatt alig bírta azt kimondani a meglepett; volt kacaj, ha elárulta magát, volt nagyobb, ha a kérdezõ nem találta ki.</p>
				<p>Ha meguntuk ezt is, fordítottuk másra a tréfát, férfit és lányt kiválasztánk: ez a bárány, ez a farkas; körbe fogózott a fiatalság: ez a sövény; benn a bárány, künn a farkas; farkas iparkodik áttörni a kerítésen, nem eresztik; ha átrontott, a báránykát bocsátják ki, s a farkast marasztalják belül; míg egyszer aztán a bárányka is azt akarja, hogy elfogják; a farkaska nem eszi meg, nem, inkább megcsókolja szépen; s lesz belõlük páros galamb, s õk is a körbe állanak; jön a többi egymás után.</p>
				<p>Ha ebbe is elfáradtunk, leültünk egymásra kendõt hajigálni; elmondtuk: kire, mire, miért haragszunk; nagyon sok okunk is volt néha a haragra; el sem is találtuk hirtelen, hogy miért; akkor zálogot kellett adnunk; a sok zálog összegyûlt rakásra; akkor aztán elõvett bennünket egy öreg asszonynénénk, törvényszéket tartva fölöttünk; mit érdemel az a bûnös, kinek záloga most kezébe van rejtve. Hogy lestük, hogy vártuk, vajon mire fognak elítélni? Statuát állani? Magát megcsókolni? Háromszor hazudni? Vagy koldulni menni keseredett párral, sorba koldulva férfitól magamnak egy darab kenyeret, féleségemnek egy csókot, szép leánynál magamnak egy csókot, feleségemnek egy darab kenyeret? Kútba esni, ki húzzon ki? Verset mondani ex templo? Énekelni vagy szavalni? Vég nélküli fát találni? Gyertyát meggyújtani térden? Bûnösöket meggyóntatni? Másodmagával prédikálni? Egyik a dikciót mondja, másik gesztikulál hozzá; színmûveket eljátszani súgó után?  Óh, mindez oly mulatságos volt, hogy az ember fáradttá kacagta magát rajta, s nem tudott jókedvében hova lenni.</p>
				<p>Hanem most már mindennek vége van: most csak táncolunk, kártyázunk, politizálunk, és azután megint újrakezdünk táncolni, kártyázni és politizálni; nem játszik többé senki, nem mulat senki, hanem bámul azon, hogy ilyen semmiségeken hogyan tudtak valaha mulatni.</p>
				<p>A társaság a haragszomrádnál járt; a mulatságra már Cecil grófkisasszony és Eszti is elõkerültek, végezve dolgaikat a konyhában; a két leány összebeszélésbõl egyformán volt öltözve, mind a kettõ rózsaszínbe, egy szál rózsabimbóval a hajukban; pedig különben úgy különböztek egymástól, mint a föld és a tenger: Eszti barnapiros, eleven, nyugtalan teremtés, elmés, beszédes gonosz lény, ki mindenkinek szórta az élceket; Cecil grófnõ pedig csöndes, szelíd, ábrándos arc, nagy, figyelmes kék szemekkel, okos, hallgató ajkai többször csukva, mint beszédben, fehér-piros arcán csak a természet keze hinté el bûvész szépségeit; mosolyogni is alig tudott, mégis olyan szép volt. Esztike egy dacos méh, mely döngve ijesztgeti a gyönge szívût, s ha kell, csípni is tud; Cecil pedig egy félénk pillangó, mely elrebben a közeledõtõl, szárnya hamvát féltve.</p>
				<p>A játékban Eszti is két zálogot vesztett; az egyikbõl elmésen kivágta magát, kútba esésre levén ítélve, az öreg anekdotás urat idézte elõ a sarokból, az húzta ki, s koppant a fiatalság szeme-szája tõle; hanem a másodiknál kávéédesítésre kárhoztatták, s az már veszélyesebb hivatal; ha a zálog történetesen nem a kamarakulcs, még eltagadja, hogy nem az övé, így azonban kénytelen volt feladatát teljesítni, s annak, a fél társaság szemeit körülbelül kikaparva, emberül meg is felelt.</p>
				<p>Most a törvénybíró  Borsodiné nagyasszonyság  egyszerre két zálogot szorított kezébe, s kérdé, mire méltó az a két nagy bûnös, aki azt otthagyta.</p>
				<p>Az esküdtszék arra szavazott, hogy menjenek koldulni az istenadták.</p>
				<p>Kié hát a zálog?</p>
				<p>Az egyikre az a fiatal igénytelen ember ismert rá, mint sajátjára, akirõl még nem is igen beszéltünk; szegény, nagy bûnt is tett; játék közben Cecilt nagysádnak nevezte, holott a haragszomrádban mindenki per tu van; ezért zálogolták meg. Õ csak megadta magát sorsának szerényen.</p>
				<p>Hanem a második zálognak nem akadt gazdája.</p>
				<p>Szép kis rubingyûrû volt az, olyan piciny kis karika, mintha gyermekek viselnék; olyan csinos kis jószág.  De hiába, a rubingyûrûnek csak nem akadt gazdája, senki sem szólalt fel: az enyim, kiváltom.</p>
				<p>Végre Esztinek is meg kellett azt látni, ez egyszerre ráismert.</p>
				<p> Ah, hisz ez Cecilé! Ugyan kinek az ujjára is menne ez a pici kis gyûrû másnak?</p>
				<p>Cecil, amint elárulták, felszökött helyébõl, és el akart futni.</p>
				<p>Eszti utána futott, elfogta, és visszahozá.</p>
				<p> Oh, kedves barátném, nem megy az ily könnyen. Azért, hogy te grófkisasszony vagy, érted sem nagyobb kár, mint más szegény ember leányáért. Csak eredj koldulni, legalább megtudod te is, hogy milyen szomorú a szegény ember állapotja.</p>
				<p>Cecil igazán meg volt rettenve, elpirult, zavarba jött; tán sírva is fakad, ha Borsodiné asszonyság nem biztatja áldott vidám szavaival.</p>
				<p> Lelkem, grófkisasszony, a játékban nincsen szégyen</p>
				<p>Remegve engedé magát a sorban ülõk közé vezettetni; a fiatal bûntárs félszeg udvariassággal nyújtá neki karját. Olyan ügyetlen volt szegény. Tán õ még jobban félt, mint társnéja. Midõn meg kellett fognia Cecil kezét, csak alig merte azt ujjai hegyével érinteni, attul tartott talán, ha nagyon megfogja, ez a kis cukorkéz elolvad kezében.</p>
				<p>Legelöl a sorban a ragyogó szépség, Amália ült, mellette Adorján. A fiatal koldus szemérmetes hangon hebegé el rövid mondókáját Amália elõtt:</p>
				<p> Magamnak egy csókot, társnémnak egy darab kenyeret. A hódító szépség büszke nonchalance-szal nyújtá oda arcát, mintha azt mutatná, hogy ilyen esetben észre sem kell azt venni. A fiatalember pirulva, tétovázva közelíte hozzá, mindenki jól látta, hogy csak felé csókolt, csak a levegõbe: nem ért e szép archoz. Nevettek is rajta itt-ott, háta mögött.</p>
				<p>Most Adorján elé léptek; a fiatalember itt összeszedte magát, s egész nyugalommal ilyen változatot mondott a témáról:  Kérek magamnak egy darab kenyeret, társnémnak pedig egy csókot  a kezére.</p>
				<p>Azzal diadalmasan nyújtá Adorján elé azt a szép fehér kezecskét.</p>
				<p>Ez olyan jó ötlet volt, hogy mindenki elkezdett rá tapsolni.  Bravó! Helyes! Derék fiú. Ez ugyan megtréfálta az egész társaságot!  Ez azután sorban kezet csókoltatott az egész társasággal szép társnéjának; ki tudja, ki vette észre, jutalma nem volt-e érte egy soha senkinek meg nem vallott szorítás attól a kis gyöngéd kéztõl?</p>
				<p>E pillanattól az igénytelen fiú vonta magára a társaság figyelmét. Az emberek megkérdezgették egymástól: ki õ, és honnan jött?</p>
				<p>Senki sem ismerte; a háziasszony annyit mondott felõle, hogy valami Fehér Gyula, olyan közönséges név, amit az ember a másik percben megint elfelejt. Bizonyosan valami gazdasági írnok lesz;  olyan szerény. Hanem ez elmés ötlet volt tõle.</p>
				<p>Most csak elmésséget láttak abban, pedig ha az ember úgy tudhatná a jövendõket, ahogy nem, láthatna abban egyebet is.</p>
				<p>Talán bimbójából kifeslõ gyöngédséget.</p>
				<p>Talán tojásszékében megmozduló gyûlöletet?</p>
				<p>Talán csírájában feltörekvõ féltést?</p>
				<p>Hanem hát most hagyjuk abba az okoskodást, asztalon a leves!</p>
				<p>Leves bizony, tisztelt barátim. De levesen kezdtük ám a vacsorát, nem is herbatén, ahogy ti kezditek. Aztán milyen leves volt az! Sárga a beléfõtt tyúkoknak zsírjától; illatos, éltetõ, még a párája is, csak éppen annyi só, annyi bors benne, amennyi kell, hogy a zeller és petrezselyemgyökér édes járulékát kedvesen ellensúlyozza: kinek így nem jó, ott van a paprika, úgy megmérgezheti vele magának, ahogy csak kívánja; hát ami benne van: nyúlánk rétes-szakaszocskák, ki tudná, mivel megtöltve, ami csak úgy omlik az ember szájában. Bizony megettük azt, édes barátaim, még repetáltuk is, hanem azért csak ti maradjatok annál a herbaténál.</p>
				<p>A vendégek hozzáültek. Nagy bajba telt, míg meg tudtak benne egyezni, hogy ki hol üljön; már ezen nálunk hajdanában mindig birkózni volt szokás. Végre megalkudtak abban, hogy az asztalfõ egyik végét a két jubilált házastárs, másik végét a két házikisasszony foglalja el, így azután komplikált populeam virgam etc. számítás szerint valahogy helyéhez lehetett kötni minden embert.</p>
				<p>Akkor jó étvágyat kívántak egymásnak, s egypár pillanatig elcsendesült minden ember, hogy aki elébb imádkozni akar magában, azt végezhesse halkan; akkor azután megszólalt a kanálcsörömpölés.</p>
				<p>A következõ tálnál már aztán készen volt az az amábilis konfúzió a társalgásban, ami nélkül a mulatság nem is mulatság, mikor minden ember beszélhet a szomszédjával, amit akar, nem kénytelen valamennyi hallgatni, míg egy viszi a szót, itt kacagnak, amott suttogva beszélnek, s egymást nem zavarják vele; legfölebb a háziasszony meg a vén hajdú zavarja meg néha az embert a körülhordott tállal, disputálva mindenkivel, hogy: de biz ebbõl a pulykából, de biz ebbõl a bélesbõl venni kell. Csak ezt a kis darabot, ezt a pirítottját az õ kedvéért, mert majd megharagszik! Egyszer-másszor valami élces áldomás vonja magára a figyelmet: uram, uram! Szállok az úrnak! A megszólított felijed, míg észreveszi, hogy csak a poharához száll valami, nem a fejére; azután éljeneznek, összeverik a poharat, s még nagyobb lesz utána a vidám zajgás. Az öregurak kacagnak, néha érzékenyen megszorongatják egymás kezét az asztalon keresztül; Borsodiné asszonyság éles nevetése keresztülcseng minden kacagáson. A fiatalokat is érdekes elnézni: Eszti és Cecil alattomban hogy szakítják el a csirke sarkantyúját; persze, hogy Eszti felé szakadt a nagyobb rész, de azt senkinek sem szabad tudni. Amália duzzog egy kissé; szomszédai elhanyagolják. Fehér Gyula szórakozott, szemei mindig valahol másutt tévedeznek, szinte maga is látszik érezni, hogy Amáliát túl a rendén elhanyagolja, mert mikor észreveszi magát, mindig olyasmivel kínálja, ami annak nem kell; Adorján pedig egészen egykedvû, szép szemei alig mozdulnak meg néha; nem látszik õt érdekelni semmi; csak amidõn tósztot isznak, emeli fel õ is poharát, s kiissza fenékig; nincs rá semmi hatása annak. Amália annyira rosszkedvû amiatt, hogy már egyszer megtette figyelmetlen szomszédjain azt a szégyent, hogy a harmadik szomszédjában ülõ apjától kért vizet, amikor aztán egyszerre négyen siettek azt tölteni a poharába, hogy mind szétömlött az asztalon. Gyulát a vacsora vége felé mégis megszállta annyira a felebaráti szeretet, hogy fogván egy tányér cukros mogyorót, megkínálta vele a szép Amáliát, s diskurzust akart vele kezdeni azon tárgy fölött, hogy olvasta-e már Jósika legújabb regényét; aminek azonban a szép Amália egyszerre véget vetett azzal a válasszal, hogy sohasem olvasott semmi magyar könyvet. Gyula nem is kínálta õt többet cukros mogyoróval.</p>
				<p> Nem álmos ön?  kérdé Amália szúrósan, másik szomszédjához fordulva, ki villájával az üres tányérra írogatott mindenfélét.</p>
				<p> Nem biz én  felelt Adorján, s egykedvûen hátraveté magát székében , hanem egy kicsit megeléglettem már a jót. Úgy vagyok, hogy nem is szeretek már szép hölgyre nézni, mint a jóllakott ember az ételre.</p>
				<p>E gorombaság után zsebébe dugta kezeit, s a szemközt ülõ öreg anekdotás úrnak piros orcájára olyan hidegen tudott nézni, mint egy álomjáró; pedig máskor legalábbis mosolyogni szokott rá.</p>
				<p>E percben megzendült odakinn a pitvarban az utánuk vergõdött cigányok zenéje. Adorján arcát egyszerre valami rángatag élvsugár rezgette keresztül; ennek volt még rá hatása. Szemei villogva nyíltak fel; ajkain mosoly vonult át; termete nekidélcegült; egészen más ember lett belõle. Ah, ez a zene volt az õ lelkének kiegészítõ része.  Olyan kiegészítõ része, mint az arab rajongóénak a mákonyfüst. Arca gyönyörtõl kezdett ragyogni, s hallani lehetett, amint sarkantyúit összeveri az asztal alatt.</p>
				<p>Gábor Endre is kirúgta e hangra maga alul a széket, engedelmet kért a gorombaságért; kezet csókolt a háziasszonynak, kívánt neki még ötven esztendõt az eddigiek után; hanem azontúl nem is lehetett õket tovább tartani, rohantak ki mind a ketten a cigányok elé.</p>
				<p>Ah, a cigány! A szegény cigány; az volt a legfõbb gond! Talán egész vacsora alatt ez nyugtalanítá õket, nem lett-e valami bajuk? Nem tört-e hegedû vagy bõgõborda? Nem ficamodott-e ki a prímás keze? Nem szöktek-e el másfelé? Ah, a hûséges jó fiúk! Megérdemlik, hogy összecsókolják õket, s úgy vigyék be diadallal a terembe, mint gyõztes hadvezérek sebhelyes bajnokaikat; a cigánynak nincs más kottája, mint annak az arca, aki zenéjét hallgatja, arról játssza le a vígat, a szomorút, míg aztán úgy belecsalja lelkét a hegedûjébe, hogy viszont mikor õ akarja, akkor lesz az hol víg, hol szomorú.</p>
				<p>A két ifjú egészen átváltozott. Most voltak azok, akiknek õket a hír festé. Gábor Endre a daliás, hõsi alak; Borcz Adorján a szívrabló.</p>
				<p>Egyedül járták el ketten azt a most már divatból kiment táncot, ami olyan szép volt, a toborzót; amit férfi férfival szemközt állva szokott lejteni, délceg, daliás léptekkel. Az egész test mozog abban, s minden mozdulat egy plasztikai szobor mintaképe. Az arc mosolygása, a szem villogása játszik abban fõszerepet; nem is való az minden hányt-vetett legénynek; mert az még azon idõkbõl maradt ránk, amikor a magyar ember táncolt azért, hogy nem tudta, hova legyen szíve-lelke erejétõl, táncolt vitézi büszkeségbõl hírneves csaták végével. Én is csak egypárszor láttam már ezt az õsi táncot, de még most is úgy látom azt magam elõtt.</p>
				<p>Képzelet nem éri utol azt a bûbájos délceg járást, amit a vidék legszebb ifja ott a bámuló társaság elõtt tett; minden szem tüze az õ arcán látszott összegyûlni, úgy ragyogott az, olyan szép volt; minden mozdulatából báj, erõ és kellem tûnt ki. És õ azt tudta jól; úgy tudott szemeivel a szép hölgyek szemeibe vágni, úgy tudott a kedvükért lelkesülni; egészen más ember volt, mint félóra elõtt. Minden arcon lehetett látni, hogy mennyire tetszik neki  csak Amáliáén nem. Õ szerelmes volt belé.</p>
				<p>*</p>
				<p>Míg odabenn hangosabbra válik a vigalom, künn a pusztán szállingózik a hó; beszürkült az ég egészen; nincs holdvilág, csak a hófény derengeti az éjszakát. Alig látszik a sík mezõn, merre van a nyomás, amit a legutóbbi szán hagyott maga után a hóval behordott úton.</p>
				<p>Ezen a kétséges úton, melyet az éj s a hóesés mindig jobban eltakargat, megy két utas egymás után. Az egyik egy lovag vagy lovagnõ, a másik egy ordas farkas.</p>
				<p>A lovagnõt bõ köpönyeg fedi; fején prémes süveg, csak szaváról ismerni meg, hogy nõ.</p>
				<p>Lovával beszélget, mely fel-felemeli okos fejét, füleit hegyezve, orrával szaglálva, s nyugtalanul vihog, s fejét szügyébe vagdalja. Érzi a közelgõ farkas szagát.</p>
				<p> Ne félj semmit, kedves Dryászom  csak egy farkas az, nem jön több. Voltál te velem már nagyobb veszélyben is. Tudod, a medvevadászaton Gyergyóban.</p>
				<p>A ló visszanyerít, mintha tudná, hogy mit beszélnek hozzá.</p>
				<p> No, ne siess! Csak halkan menjünk, poroszkálva, mert különben elvesztjük az utat.  Ellenségünk nem mer közelebb jõni. S ha jõ, majd kárát vallja. Lásd, mind a két pisztolyt elhoztam. S tudod, hogy én nem hibázok.</p>
				<p>A paripa hátranézett, mintha csakugyan látni akarná a pisztolyokat, s amint a sárkányokat egyenkint pattogni hallá, büszkén emelte föl fejét, most már nem fél.</p>
				<p>Most erdõbe ért az út, ahol nem lehetett róla letévedni többé, itt galoppban ereszté paripáját a lovagnõ, olyan bizton ülve rajta, mint egy férfi.</p>
				<p>A farkas, mely addig szintén poroszkálva ügetett a lovag után, amint az galoppban indult, egyszerre elkezdett száguldva rohanni utána; eddig csak kerítette, most már üldözõbe fogta.</p>
				<p>A lovagnõ visszanézett, s látta, hogy a tér fogy közöttük, az erdõ sötét volt, a táj elhagyott és laktalan, a paripa ösztönszerûleg nyargalt mindig sebesebben.</p>
				<p>Végre a fák között kerülõt csinált az út; a lovagnõ kénytelen volt azt követni, mialatt az ordas az egyenes iránynak rohanva, keresztültörtetett berken és bozóton, s eléje került.</p>
				<p> Most csendesen állj, Dryászom!  szólt lovához az amazon, megállítva azt az eléje sietõ vaddal szemközt.  Félre ne szökjél! Szép csendesen állj! Itt vagyok én. Ne félj semmit!</p>
				<p>A farkas üvöltve szökött elõ a zúzmarás csalitból, zölden villogó szemekkel rohanva a paripa felé, mely reszketés nélkül állt elõtte. Ötlépésnyi távolban érte a lövés; a roppant fenevad, derék ordaskan volt, hengerbuckát vetve bukott a ló lábai közé. A paripa hozzáfújt haraggal, azzal átugrott rajta, és ügetett tovább; olyan büszkén rázva fejét!</p>
				<p>Néhány perc múlva kiértek az erdõbõl, s a kibontakozó táj sarkában meglátszott a lovagnõ elõtt a kivilágított ablakú kastély.</p>
				<p> Ah, még várnak ránk, Dryász; látod, még jókor is jövünk: mindjárt megpihenhetsz otthon. Te is jobb szeretsz itt, mint Kolozsvárott. Régen voltál itten, ugye? Odatalálnál mármost bekötött szemmel is innen?</p>
				<p>A mén bókolt rá a fejével, s valóban nem kellett õt kormányozni többé, oly szépen kitalálta maga, merre tér el az út a kastély felé, pedig három ösvény is szelte azt keresztül.</p>
				<p>Egy óranegyed múlva a kastély udvarán állt meg a paripa. Dráva csodálkozva vihogott körüle, mintha sehogy sem tudná felfogni, mit keresnek ezek most itten, kikre éppen nem vár senki.</p>
				<p>A tiszttartó ablakain keresztül a cimbalom víg pengése hangzott a brúgó haragos mordulásai közõl. Odabenn most vígan vannak; a cselédség is kényén-kedvén mulat, senki sincs a tornácon.</p>
				<p>A lovagnõ leszáll nyergébõl, s paripája nyakára vetve a kantárt, gyöngéden ráüt kezével, és azt mondja neki:</p>
				<p> Eredj szállásodra.</p>
				<p>A mén azzal egyenesen megindul az istállók felé; az ajtó, melyen be akar menni, tolózárral van becsukva, pedig a többi nyitva levõ ajtókon, tudja jól, hogy neki nem illik bemenni. Nagy okosan megfogja szájával a tolózár nyelét, s kinyitja maga elõtt az ajtót, s beléptet saját lakába.</p>
				<p>A lovagnõ pedig egy földszinti sötét ablakon kocogtat be; ott a vén kulcsár lakik, aki bizonyosan nem tart a mulatókkal, mert nyolc órán túl soha senki kedveért életében ébren nem volt. Csakugyan most is álmából kel föl; kijõ a várakozó hölgy elé, kinek jelenléte egy cseppet sem látszik õt megdöbbenteni. Le akarta ugyan venni elõtte tiszteletbõl a bagósüveget, de a lovagnõ látta, hogy az nagyon a fejébe van nyomva, nehezen fog kijõni, s kérte, hogy hagyja abba; inkább siessen felnyitni a másik szárny szobáit, azután menjen az istállóba, nyergeltesse le a lovát, jártassa meg egy kicsinyt, s azután adasson neki abrakot; neki pedig azután hagyjon békét, mert semmire sem lesz szüksége.</p>
				<p>A kulcsár szótlan ember volt; tette, amit mondtak neki, kinyitogatta a grófi lakosztály szobáit; meggyújtotta a gyertyákat; tüzet rakott a kandallóban, és jó éjszakát kívánt, valószínûleg gondolt magában rá, hogy egyéb szükséges foglalkozást majd teljesít a tiszttartó szobaleánya; az nem a kulcsár dolga.</p>
				<p> Micsoda vigasság van ma a tiszttartónál?  kérdé a delnõ az eltávozót.</p>
				<p> Ezüstlakadalmát üli  felelt ez, egy nagy ásítást nyomva el a markában.</p>
				<p> No, hát nem kell õket háborítani. Ne szóljon felõle senkinek, hogy itt vagyok, hadd mulassanak; hozzon egy üveg friss vizet, egyébre nincsen szükségem.</p>
				<p>A kulcsár szót is fogadott, behozta a vizet, ellátta a lovat, azután szobájába ment, és aludt tovább;  a másik lakosztályban semmit sem tudtak meg az új vendég ittlétérõl.</p>
				<p>Az új vendég egy fiatal, szõke hölgy volt, nagy, eleven, nyílt kék szemekkel, miket vékony barna szemöldök rajzoltak körül, elöl csaknem összeérve, mi oly különös merész kifejezést adott az egész arcnak. Ha oly finomak nem lettek volna e szemöldök, tán félni is lehetett volna tõlük.</p>
				<p>Vékony ajkai s keskeny tojásdad álla valami olyan szeszélyes tekintetet adtak e minden vonásaiban szellemdús arcnak, mely az elsõ tekintetre meglep, míg az apró szõke fürtök, mik a félredobott kalap alól kiszabadultak, valami csendes melankóliát iparkodtak arra árnyékolni, ha úgy egyszer csendesen megállt, és lehajtotta fejét.</p>
				<p>Csakhogy az egy percig tartott; a fiatal hölgy a szobában végigjárva, hirtelen egy tükör elé ért, s amint abba véletlen belepillantott, egyszerre elnevette magát, összecsapta a kezeit, szemébe kacagott saját képmásának, mintha kacagnának azon mind a ketten, hogy most éppen itt találják egymást, ahol éppen nem gondolták a találkozást. Azután megcsóválta fejét, s megfenyegeté ujjával a tükörbeli alakot, az is megcsóválta fejét, s visszafenyegetett. Azzal hátat fordítottak egymásnak.</p>
				<p>A hölgy ajkain még azután is vonaglott át majd a gúny, majd a jókedv mosolygása. Míg a tûz pattogva éledt a kandallóban, odatartá piciny csizmácskákba szorított lábait melegedni, azután elkezdett a teremben fel s alá járkálni, lovagvesszejével suhogtatva; néha éppen úgy tett, mintha valami ideális alaknak a hátára húzgálna vele jó nagyokat, s ilyenkor úgy szikráztak sötétkék szemei; arca olyan kegyetlen volt; utoljára akkorát csapott vele az asztalra, hogy még az is nagyot szólt rá, pedig nem is érezte. Azután, mintha el volna fáradva, egy karszékbe veté magát, fejét tenyerébe hajtá, s csendesen elbámult a kandalló tüzébe, olyan mozdulatlanul, mint egy szobor.</p>
				<p>Az épület másik felében pedig táncoltak és muzsikáltak. Ámbátor azonban tiszttartó uramnak ezüstmenyegzõje volt ma, és ámbátor ezüstsarkantyús csizma volt a lábán, azért õ mégsem sajnálta a legnagyobb vigasság közepébõl abban az ezüstsarkantyús csizmában kimenni az udvarra, és sorra vizsgálni az istállókat: az a sok idegen kocsis nem aludt-e el pipával szájában; nem rugdalják-e egymást a lovak; helyeiken vannak-e a cselédek; mert ha azután valami baj történik, megütheti a patvar az ezüstlakadalmat!</p>
				<p>Amint az istállóajtókat sorra járja, egyszer csak megdöbbenve áll meg: hát ezt ki nyitotta volt ki? Benéz, és látja, hogy oda is van egy ló bekötve. Ejnye, hogy mernek a grófi lovak osztályába is vendéglovakat kötni? Ki tette már ezt? Nincsen elég hely a többi istállókban? Mindjárt be is ment maga, hogy azt az idegen paripát átszállítsa; de alig nyúlt hozzá, mikor az jókedvûen elkezdett rá vihogni, mint valami régi ismerõs, s a szájával egyenesen a zsebébe nyúlt, onnan kihúzta a zsebkendõt, feltartotta, megrázta, s azután eldobta, miután nem volt benne semmi.</p>
				<p> Nézd, nézd  dörmögé a tiszttartó.  Ez éppen úgy tesz velem, mint a Dryász szokott, egyszerre a zsebemnek megy, ha lát, s ha nem lel benne cukrot vagy kenyeret, megzálogol: elveszi a zsebkendõmet vagy a dohányzacskómat; ugyan ki lova lehet ez?</p>
				<p>Lámpást hoztak elé; a tiszttartó bámulva ismert a paripára: ez a Dryász.</p>
				<p>A ló visszanyerített rá, mintha nevetve mondaná: persze, hogy a Dryász vagyok, hát nem ismert rám az öregúr?</p>
				<p> De hát hogy jõ ez ide? Ki látott valakit idejõni rajta? Senki sem tudott semmit.</p>
				<p>A kapu nyitva volt, hogy ha vendég jõ, betaláljon rajta; a cselédek pedig mással voltak elfoglalva. Egy kocsis tudott annyit, hogy látott valami embert, de nem tudja, hogy kit, aki megjártatta a paripát, és abrakot adott neki; de nem állítja bizonyosan, hogy nem álmodta-e ezt.</p>
				<p> Kit hoztál, Dryász?  kérdé a tiszttartó a paripától, mely hízelegve dörzsölé hozzá a nyakát.  A gróf jött rajtad?</p>
				<p>Dryász megrázta a fejét e kérdésre. Nem az jött.</p>
				<p> Tán a grófné?  kérdé tovább a tiszttartó, egyre jobban hüledezve saját kérdései vakmerõségétõl.</p>
				<p>A paripa helyeslést intett. A grófné jött.</p>
				<p> Az öreg grófné?</p>
				<p>A paripa tagadta azt.</p>
				<p> Hát  a fiatal?  Alig lehetett hinni, hogy az igaz legyen.</p>
				<p>Pedig a ló azt intette, hogy úgy van.</p>
				<p>Semmi kétség sem lehetett többé. Dryász nem szokott sem hazudni, sem tréfálni. De hol van hát, aki jött? Kivel beszélt?</p>
				<p>Erre a kérdésre legtöbb bizonyosságot lehete szerezni azáltal, hogy a grófi lakosztályhoz menjen az ember, s ott tudakozódjék.</p>
				<p>A bejárat alatt már meglepte a tiszttartót az, hogy a tornácra vezetõ ajtó nyitva van. Belépett rajta; az elõszoba, az étterem mind sötét volt, hanem a következõ szoba kulcslyukán át már világosság látszott.</p>
				<p>A tiszttartó még most sem tudta, hogy nem valami lelket vagy kísértõ szellemet fog-e ott találni, s úgy dobogott a szíve, midõn a kilincsre tevé a kezét.</p>
				<p>Elébb mégis kocogtatott. Arra pedig nem kapott választ. Másodszor is kocogtatott, arra sem mondták, hogy szabad; már erre elszánta magát, s halkan felnyitá az ajtót, s a kandalló fénye mellett látta ülni a méla hölgyalakot, tenyerébe hajtott fejjel, szomorú, halavány arccal, hogy most igazán megrezzent tõle.</p>
				<p>Lehetetlen az, hogy õ legyen!</p>
				<p>Amint a neszre felpillantott a hölgy, a közeledõ arc láttára megelevenültek vonásai, elmosolyodott, felugrott székérõl, s eléje futott, tréfás csodálkozással kérdezve:</p>
				<p> Hát kegyed hogy jõ ide, jó tiszttartó bácsi?</p>
				<p>A tiszttartó szájában megakadt a szó. Éppen õ akart ilyesmit kérdezni a hölgytõl, s szörnyen meg volt lepve, hogy éppen az kérdi ezt tõle.</p>
				<p> Mikor én azt mondtam, hogy ne háborítsák ma kegyedet a mulatságban; ki mondta meg, hogy itt vagyok?</p>
				<p> Instálom: a Dryász</p>
				<p> A Dryász mondta?  szólt csengõ kacagással a hölgy.  Nézze az ember az árulkodót!</p>
				<p> De instálom, grófkisasszony vagy báróné  hebegé a tiszttartó zavarodva.</p>
				<p> Csak maradjunk a kisasszonynál, jó bácsi  szólt a hölgy, kellemesen rázva vállacskáit a kitörõ nevetéstõl.  Nem vagyok báróné.</p>
				<p> Hogyan, kérem alássan?  kérdé a jó ember, ki egyre nagyobb zavarba kezde jõni.  Hát a kitûzött menyegzõ?</p>
				<p>A szép hölgy jókedve egyre nõtt; alig bírta kimondani:</p>
				<p> Megszöktem elõle.</p>
				<p>A tiszttartó arcán el nem fojthatott öröm mosolygása derült ki; kicsinyben múlt, hogy együtt nem kacagott a kisasszonnyal; ami különben is ritkaság nála.</p>
				<p>A kisasszony nem állhatá meg, hogy ezért nyakába ne boruljon az öregnek, ki egyik zavarából a másikba kezde esni.</p>
				<p> De a báró!  A nagyságos báró úr.</p>
				<p> A báró? Azt otthagytam a faképnél.</p>
				<p> A faképnél? Hehehe. Instálom</p>
				<p> Azt tettem vele  szólt a hölgy, és most már nem nevetett; most már a szemei szikráztak; felkapta lovagvesszejét, s annak a gombos felével kezdte szavait kísérni.  El hagytam jõni egész az oltárig, fel hagytam öltözni nagy cifrán, össze hagytam jõni a násznépet; engedtem neki elmondani az egész vallomást a pap után: ah, hogy tudott alakoskodni! Minden mondását úgy szavalta, ahogy a rossz színészek, mikor aztán tõlem kérdezték, hogy szereted-e ezt a férfit, azt feleltem rá: Nem szeretem!, és eltaszítottam a kezét magamtól, és lenéztem az egész világ elõtt!  Ah, ez jólesett!</p>
				<p>A delnõ úgy csapott e szónál a kandalló márványára a korbács nyelével, hogy annak achátgombja százfelé szakadva repült szét.</p>
				<p> Ez jólesett itt!  szólt a szívére ütve kis kezével, melyben annyi erõ volt.</p>
				<p>Az öreg tiszttartó is úgy tett, mint aki szeretné nagyon átengedni magát az örömnek, ha éppen valami oka megint nem volna a szomorkodásra.</p>
				<p> Többek között, nem tudja kegyed, hová ment az atyám Kolozsvárról? Senkit sem találtam otthon  kérdezé a grófhölgy.</p>
				<p>Hiszen éppen ez járt most a tiszttartó fejében, ami õt sehogy sem engedte örülni.</p>
				<p>Sietett is rá felelni.</p>
				<p> A méltóságos úr éppen Pozsonyba ment.</p>
				<p> Az anyám is?</p>
				<p> A nagyságos asszony is.</p>
				<p> Talán éppen énmiattam?</p>
				<p> Valóban, csupán nagyságod miatt.</p>
				<p> Szegény jó mostohaapám. Sajnálom, hogy azt az utat teszi miattam ebben a hidegben. De csak nem eresztette ön el bunda nélkül? Sajnálnám, ha meghûtené magát végettem.</p>
				<p> Bizony pedig éjszaka utaztak el, s azt mondták, hogy éjjel-nappal fognak váltott lovakon sietni, csak hogy elébb odaérjenek, mint  mint</p>
				<p> Mint ez a házasság végbemegy? Szegény jó apám, milyen gondos irántam. Minek nem tette volna ki magát, hogy engem megõrizzen. Haragudott nagyon?</p>
				<p> Õ nem, hanem a nagyságos asszony igen.  Hát atyám nem haragudott?</p>
				<p> Nem. Õ sírt.</p>
				<p> Sírt?  szólt egyszerre elszomorodva a delnõ, s búsan lehajtá szép arcát tenyerébe.  Õ sírt miattam? És nem vádolt, nem kárhoztatott, nem panaszolt ellenem?</p>
				<p> Egy szót sem hallatott elõttem.</p>
				<p> Nem mondta, hogy rossz, háladatlan némber vagyok? Nem mondta, hogy nem érdemlette azt tõlem, hogy éppen olyan embernek adjam kezemet, ki õt oly keserûen megbántotta? Szóljon ön igazat! Nekem nem fog az rosszul esni. Mondja meg, nem készült-e engemet megölni? Nem mondta, hogy ahol megtalál, ott lõ agyon?</p>
				<p>A delnõ hevesen ragadá meg az öreg tisztviselõ kezét, s leste ajkairól a szót, mintha egyaránt félne az igentõl és a nemtõl.</p>
				<p> A nagyságos asszony, a grófné, igenis beszélt így; de istenem, lehet-e azt tõle rossz néven venni?</p>
				<p> Hát atyám? Atyám?</p>
				<p> Õ hallgatott.</p>
				<p> Hallgatott? Annyit sem mondott, hogy ez mégis hihetlen, hogy itt tévedésnek kell lenni? Nem is vádolt? Nem is mentett? Õ megvetett engem</p>
				<p>A csüggeteg szép fõ, szomorúlombos fürteivel, olyan igazán fejezé ki a bánatot, mit a hölgy érze e percben.</p>
				<p>Még egy kínos kérdésen kellett keresztülesni.</p>
				<p> Hát testvérem, a szegény kis ártatlan gyermek, mit tud felõlem? Elmondtak ennek is mindent? Leírtak-e elõtte mint valami õrültet és rémületre való példát? Vagy hallgatnak felõlem, ahol õ jelen van, mint egy elveszett felõl? Elvitték-e õtet is magukkal, vagy bezárták valami kolostorba, hogy el ne tévedjen, miként én?</p>
				<p>A tiszttartó örömest is, meg nem is örömest felelt mind e kérdésre; mert a legjobbat felelhette ugyan rá, de nem tudhatta, hogy mi lesz azután a felelet következése.</p>
				<p> A nagyságos kisasszony  a grófkisasszony  Cecilie comtesse  valójában nem tud semmit az egész dologról; nem is vitték õt magukkal, nem is zárták kolostorba;  hanem most éppen  itt van.</p>
				<p> Hol? Itt?  kérdezé a delnõ, felnyitva karikára azokat a nagy kék szemeit, mintha azt sem tudná, hogy hol van e percben.</p>
				<p> Itt az én lakásomon  felelt a jámbor férfiú egy kicsinyt elégedett arccal , az én feleségem ügyelete alatt; a gróf úr maga bízta rá; azt mondta neki, hogy egy évig maradjon itt, és tanuljon háztartást a jó asszonytól: már meg is szokott nálunk a comtesse.</p>
				<p> Cecilie itt van?  sikolta kitörõ örömmel a grófhölgy, s tenyeribe tapsolva szökött fel helyérõl, mint akivel a legváratlanabbul történt valami nagy öröm.  Cecilie, az én kis bubuskám itt, ebben a házban? Mit csinál õ most?</p>
				<p> Bizonyosan táncol.</p>
				<p> Táncol?  kérdezé visszahökkenve a delnõ; mintha azt hinné, hogy a tiszttartó elõször életében kezd el élceket mondani, s azokat most õrajta próbálgatja, hanem azután hirtelen eszébe jutott, hogy mi van ma itt a háznál, s ismét kiderült változékony arca.  Vagy úgy? Hisz itt ma lakodalom van; mégpedig ezüst; s az én kis cicuskám valószínûleg nyoszolyóleány; és most viszik a táncba. No, ez derék! Tehát éppen meg fogom õt látni.</p>
				<p> Kívánja a grófkisasszony? Mindjárt idehívom.</p>
				<p> Dehogy hívja! Ugyan, öregúr, hogy gondol ilyet, võlegény létére? Egy leánykát elhívni a táncból, mikor az ember egy fordulót valamennyi nénjeért sem adna. Majd odamegyek én.</p>
				<p>A tiszttartó, úgy látszik, hogy mai nap folytonos csudák megérésére virradt.</p>
				<p> Szeréna comtesse odajõne mihozzánk? Megalázná magát?</p>
				<p> Hahaha!  nevetett a delnõ.  Ön ezüstvõlegény, aki huszonöt esztendõt élt nejével örömben, én pedig szalmamenyasszony, ki az oltárnál hagyta a võlegényét.  Itt egyszerre elszomorodott.  Vagy tán éppen megfordítva értette ön? Óh, ne féljen semmit! Én nem fogom senkinek a kedvét elrontani. Víg leszek, mint a többi, ha visznek, táncolok én is. Valami különös eleganciával sem zavarom meg az egyszerû falusi kört  ebben a félig úti, félig lovagló toalettben; ha pedig valaki elég kíváncsi lesz azt kérdezgetni, hogy mi hozott most engem ide: azt csak bízza ön rám; annak majd mondok én olyan válogatott történeteket, hogy lesz neki min bámulni.</p>
				<p>A jámbor úr nem tudott mi ellenvetést tenni; pedig igen jól érezte, hogy itt most õ is olyan felelõsségbe keveri magát, amirõl sokkal nehezebb lesz számot adni, mint esztendõ végén az egész somlyóházi uradalomról; hanem már annyira ismerte Szerénát, hogy kapacitálni nem próbálta.</p>
				<p>A delnõ kissé félresimítá minden tükör nélkül omlatag fürteit, azzal beleakasztá kezét a kis öregúr karjába, s inkább õ vitte azt, mint az õtet végig az épület belsõ folyosóján, ahonnan egyenesen abba a terembe lehetett belépni egy téli és egy nyári ajtón keresztül, ahol éppen javában járta a tánc.</p>
				<p>A teremben éppen lengyelt jártak, midõn a tiszttartó feltárta az ajtót, s Szerénát elõrebocsátva kifelé görbített karral, maga nagy áhítatosan fél fejel hátramaradt, míg a delnõ otthonias vidámsággal lépett be a barátságos körbe, elsõ tekintetével is testvérét keresve.</p>
				<p>Cecilie éppen táncolt; amint megpillantá Szerénát, egyszerre otthagyta táncosát, odarohant testvéréhez, az meg õhozzá, s ott nem törõdve senkivel, egymás nyakába borultak; Szeréna úgy összevissza csókolá Cecilie arcát, szemeit, homlokát, hajának minden fürtjét, hogy az egy szerelmes võlegénytõl is sok lett volna; elhalmozva õt hízelgõ nevekkel: Kedves kis bubiskám, édes szép tubagalambom; mézes cukros aprószentem; a társaság rájuk bámult; tiszttartó úr vállai közé húzta a fejét, mint aki nem oka semminek; tiszttartóné asszony pedig, amint éppen jött be a mellékszobából, egy tál frissen sült fánk a kezében, s meglátta azt a jelenetet ott maga elõtt, úgy ejté el a tálat a kezébõl, hogy valahány fánk, annyi táncos lába alá gurult. Akkor sem a fánkjait sajnálta pedig, hanem összecsapta a kezeit:</p>
				<p> Szentséges Jehova! Ez Szeréna grófné.</p>
				<p>Tiszttartóné asszony nagyon örült rajta, hogy szétgurult fánkjainak esetére háríthatta azt a savanyú ábrázatot, amit továbbra is megtartott. Õ, köztünk mondva, nem nagyon szerette Szeréna comtesse-t, ebben az órában éppen nem várt reá. És különösen nem nagy örömét találta abban, hogy Szeréna és Cecil éppen itt jõnek össze. No  nem illik szegény embernek a nagy urak magaviseletét bírálgatni: de annyi bizonyos, hogy maga a gróf sem igen fog örülni, ha megtudja, hogy Cecil Szerénával találkozott.</p>
				<p>Az egész társaságban egy vidám arc nem fogadta Szerénát testvérén kívül; ki megijedt, ki elbámult rajta; a jobb kedvûeket nyugtalanítá sajátszerû megjelenése, mindenki talált benne valami rendkívülit, valami kimagyarázhatlant, ami az emberekben bizalmatlanságot gerjeszt; az avatottabbak, kik fülheggyel érinték a magasabb mendemondák szelét, annyit tudtak már felõle, hogy ez valami nõnemen született filius prodigus; aki anyjának és mostohaapjának sok gondot szerez régóta; s bár ne higgyen az ember semmit a rossz nyelvû pletykabeszédbõl, annyi bizonyos, hogy a grófkisasszony, a szülõi hatalom alól emancipálva magát, saját kezére él, s nagyon keveset törõdik a világ véleményével, ellenkezõleg, szörnyû mulatságosnak találja, ha mindenféle együgyû embereket olyan kigondolhatatlan galibákba keverhet, csupa jó szeszélybõl, amitõl azok aztán egész életükre híresek maradnak.</p>
				<p>Képzelhetni, hogy egy ilyen üstökös váratlan megjelenése milyen hatást idézhetett elõ egy olyan csendes, diákos társaságban, mint amilyen a tiszttartó vendégeié volt.</p>
				<p>És ez a különös teremtés mégis egyszerre otthon találta magát köztük. A tiszttartónét olyan szépen felköszönté, mintha könyvbõl olvasta volna. Aki nem ismerte, azt hihette volna róla, hogy egyenesen csak az õ ünnepélyére jött ide; az anekdotás öregúrral barátságosan kezet szorított, az öreg asszonyságokat név szerint üdvözlé, s azután vidámon kérte az egész társaságot, hogy folytassák tovább az általa megzavart táncot.</p>
				<p>Olyan szívesen, olyan nyájasan tudott kérni, hogy kénytelen volt neki engedni az ember. Õ maga biztatta Cecilt, hogy menjen el azzal a szõke fiatalemberrel, aki olyan szemérmesen figyelmezteti, hogy még hátravan egypár forduló a lengyelbõl. Õ meg azalatt leült az öreg asszonyság mellé, aki úgy ígérkezett táncolni azokkal a mankókkal, annak kezdé el magasztalni kis testvérét; mennyi bájjal táncol, mily szemérmesen süti le szemeit, valóságos kis angyal!  Amivel azt az asszonyságot nagyon megnyerte magának.</p>
				<p>A néhány fordulónak hamar vége lett; Cecil után következett a szép Amália a fiatal Adonisszal, Borcz Adorjánnal a táncba.</p>
				<p> Festeni való szép pár!  súgá Szeréna az öreg asszonyságnak.  Igazán eszményi alak mind a kettõ.</p>
				<p>Az öregasszony gondolta magában; Csakugyan rendkívüli teremtés ez mégis; milyen merész kimondani, hogy egy férfit szépnek talál, s amellett milyen szerény bevallani, hogy annak társnõje is szép.</p>
				<p>Adorján szemei az elsõ fordulónál találkoztak Szeréna tekintetével. Még akkor csak egyszer botlott meg a sarkantyújában.</p>
				<p> Gyönyörûen lejt mind a kettõ  súgá Szeréna szomszédnéjának, elragadtatott arckifejezéssel szemlélve a táncolókat.</p>
				<p>A második fordulónál Adorján, amint Szerénára talált pillantani, úgy elveszté a lépést, hogy táncosnéjával szinte összecsapódott; azután meg elfeledé a figurát, amit kellett volna csinálnia, belesült a részletekbe; utoljára, pro coronide, úgy rátaposott Amália köntösére, hogy annak egy egész fodra leszakadt, mire a delnõ sírva futott ki a terembõl, s nem is jött oda többet vissza; míg Borcz Adorján, a világhírû táncos, zavarodottan maradt a terem közepén, mint valami fiatal diák, aki könyvbõl tanulta meg a táncot.</p>
				<p>Szeréna pedig úgy tett, mintha mindezt észre sem vette volna; most Cecilhez fordult, s azzal kezdett el beszélgetni. Mirõl? Bohóságról.  Lyánkák közt divatos témáról, amirõl zene mellett, vigalom közt lehet beszélni;  micsoda új táncokat tud: magyart, mazurt, écossaise-t? A valcert nem szabad neki táncolni egészségi szempontok miatt.  Hát a polkát ismeri-e már?</p>
				<p>Fiatal lyánka mit felelhetne erre egyebet, mint hogy kíváncsian kérdezze, hogy mi az; még minálunk híre sincsen.</p>
				<p> Ez most a divattánc, amit Párizsban, Bécsben minden szalon elfogadott; éppolyan kedélyes, mint a keringõ, anélkül, hogy olyan szeles volna, sokkal több báj és kellem van benne, mint bármelyikben; nem fárasztó, és mégis mulatságos. Várj, én megtanítlak rá egy perc alatt.</p>
				<p>Szeréna grófnõ azzal a legszeretetreméltóbb naivsággal szökött fel helyérõl, átölelve jobb karjával mostohatestvérét, s a tánctérre lejtve, elkezdé annak utánozhatlan csábbal magyarázni az új divattánc lépéseit.</p>
				<p>Így szökellni, így fordulni el és ismét vissza a táncos felé, így hajolni féloldalra; s aztán vállára simulni.</p>
				<p>Igézõbb csábtüneményt soha bûvészlámpa nem mutatott, mint ahogy e csudálatos, merész delnõ tanítá ártatlan piruló testvérkéjét a táncok legkacérabb nemére; ez mint egy öntudatlan angyal, ki csak pirul, ha gyöngeségét érzi, s szemeit lesüti attól a gondolattól, hogy mások ránéznek; amaz pedig egy igézõ démon, aki tudja, hogy õt mindenütt imádják, hogy minden mozdulatával, szemeinek minden pillantásával halandó embereket ejt kétségbe, hogy midõn szép pici lába hegyét oly kacérul érinti a földdel, azt a földet irigylik ott alatta; amellett a legvidámabb csengõ hangon dalolta hozzá maga a tánc dallamát: Trallá-lallá-lillalallá!, mint aki túláradó kedvében van.</p>
				<p>Eközben valami igen közönséges és nagyon természetes tünemény történt. Valamelyik külsõ ablakát a táncteremnek rosszul kapcsolták be, a belsõ pedig a hõség enyhítése végett ki volt nyitva; ott künn egy óra óta erõs szél kezdett tombolni; ez most egyik dühösebb rohamában hirtelen felszakítá az ablakszárnyat, s azzal zúgva rohant be a terembe, amint túlnan egy ajtót kinyitottak, végigzúdulva az egész szobasoron, valamennyi gyertya lángját lecsapva, hogy egy percre csaknem sötétség támadt mindenütt, s mindenki úgy érzé, mintha valami ellenséges szellem rohant volna a barátságos társaság közé.</p>
				<p>Szeréna grófnõ felsikoltott; elsápadt, olyan lett, mint a halál. Megállt mereven a táncterem közepén, ijedõs szemekkel tekintve a nyitott ablak felé, s míg egyik kezével görcsösen kapaszkodék Cecil karjába, a másikat reszketeg védelemre tartá maga elé, s a léleklátás borzongó rettenésével rebegé többen is hallák : Ah az atyám! Az atyám!  Talán e pillanatban</p>
				<p>Az ablakot hirtelen bezárták; a csúnya, rosszkedvû, zúgolódó szél ott künn szorult, a gyertyák ismét megelevenedtek, a szobák világosak lettek, a vidám beszéd ismét kerékvágásba jött; Szeréna elnevette magát, s ismét átkarolva Cecilt, tovább folytatá elragadó vidámsággal: Trallá-lallá-lillalallá</p>
				<p>Vajon mit akart azzal mondani: Talán e pillanatban? Mi jutott atyjáról eszébe attól a szélfúvástól, itt a víg tánc közepett?</p>
				<p>Pár perc múlva meg volt nyerve az indigenátus az új divattánc számára; Borcz Adorján, ki minden vigalomban bõgõbetöréssel fenyegette a zenész nemzetet, ha más nótát próbál húzni, mint magyar- és lengyelt, most maga parancsolta a cigánynak, hogy húzza el azt a nótát, amit a grófnõ dalolt az imént, ami a született zenésznek legkisebb fejtörésébe sem került; azzal odasietett Szerénához, s felhívta õt az új divattáncra. A virtuóz táncosnak csak látnia kellett azt, hogy eltanulja. És az elsõ csábító pár ragadta maga után a többit. Nemsokára minden férfi és hölgy lejtett utánuk a sorban, tipegve, szökdelve és bukdácsolva, kinek hogy ment az igyekezet; mind bele volt bolondulva apraja és nagyja.</p>
				<p>De bizony tiszttartóné asszonyom mégsem.</p>
				<p> Nem szép tánc biz ez a pulykatánc, comtesse, akárhonnan hozták  szólt kifakadva a derék asszonyság, mikor vége volt a nótának , nem is igen hiszem, hogy a méltóságos gróf úr valami nagyon büszke legyen majd rá, hogy Somlyóháza volt az, ahol ezt legelõször táncolták erdélyi és magyarországi táncosok.</p>
				<p>Ahogy e nehány szó egyszerre elvette Szeréna minden kedvét, annak mindenki elõtt fel kellett tûnni. Egészen elkomolyult; egy szavát nem lehetett többé venni; egy mosolyt nem idézett elõ arcán többé semmi.</p>
				<p>Csendesen, minden felötlés nélkül jó éjszakát kívánt a tiszttartónénak, megcsókolta testvérét, s míg mások mással voltak elfoglalva, õ elhagyta a teremet, és lakosztályába sietett. A tiszttartóné utána ment gyertyával; attól szobája ajtajában elvette a gyertyát.</p>
				<p> Nem parancsol a grófné semmit? Nem kívánja, hogy valamelyik leánycseléd itt háljon?</p>
				<p> Köszönöm. Egyedül szeretek lenni, mikor alszom.  De mégis (hirtelen meggondolta magát); nem, nem, semmit sem kértem.</p>
				<p>Azt akarta kérni a tiszttartónétól, hogy engedje Cecilt õnála hálni; de tartott attól, hogy az a katonás asszony azt találja rá felelni: már megbocsásson, comtesse, Cecil most az én leányom, s annak ott kell lenni, ahol én vagyok. Valóban kitelt tõle. Azért nem is kockáztatta Szeréna ezt a kérdést; hanem szépen magára zárta az ajtót.</p>
				<p>Tiszttartóné asszony pedig ismét visszament a táncterembe, s hogy még a nyomát is feltörültesse annak az elébbi táncnak, vizes pokrócokkal végigsúroltatá a padlózatot, s azzal kézen fogva elõvezetvén az õ ezüstvõlegényét, gyönyörûségtõl ragyogó arccal mondá: most tessék már megnézni, milyen az igazi szent Dávid tánca, eljárván azzal nagy ünnepélyesen ugyanazt a lassú magyart, ugyanazon a búskedélyes melódián, amin ezelõtt huszonöt évvel mint menyasszony és võlegény megnyitották a menyegzõt. Most is minden ember gyönyörködött a két jó öreg táncában.</p>
				<p>Csak Borcz Adorján ült mélázva egy szögletben, és nem ügyelt semmire; pedig Gábor Endre már harmadszor kérdi tõle.</p>
				<p> Hát te nyitott szemmel alszol-e, cimbora, mint a nyúl?</p>
			</div>
			<div type="chapter">
				<head>
					A rózsaligeti birkás
				</head>
				<p>Nem tudom, micsoda szentimentális kisasszony adhatta ennek a pusztának a Rózsaliget nevet; vagy igen nagy képzelõtehetséggel kellett annak bírni, vagy nagyon régen lehetett az idõ, mikor a parlagrózsa széltiben-hosszában ellepte a mezõt; most ugyan nem látszik azon egyéb, mint itt-amott egy-egy tüskés kökénybokor, a többit simára lelegeli az a tízezeren felül menõ birka, ami naponkint a határt járja.</p>
				<p>Nincs itt soha sem füve, sem virága az évszaknak, egy felszántott tábla, egy zöldülõ vetésszalag nem szakítja félbe a hepehupás róna egykedvû fakózöld színét, mely sem õsszel, sem tavasszal meg nem tud változni.</p>
				<p>Ezerével járó gyapjúhordó nyájak borotválják simára naponkint a szép természet szakállát, egy-egy nádból font cserény szakítja félbe néhol az unalmas egyalakúságot, s egypár görbenyakú gémeskút, hosszú váluival, ahol a birkákat estenkint itatják.</p>
				<p>Valami homokbuckás völgy mélyébe elrejtve bujdoklik maga a lakótanya, lehetett volna biz azt a dombra is építeni, s onnan érdekesebb lett volna a kilátás, de a bölcs telepítõ úgy találta, hogy sokkal több szüksége lesz neki a szelektõl való védelemre, mint a szép kilátásra, s míg a domb alját kivájva, abban éppen elegendõ agyagot lelt, amennyibõl valamennyi pajtát és csûrt felépíthetett, addig a kivájt domboldal másfelõl igen célszerû sáncot képezett két oldalról a télvihar ellen.</p>
				<p>Igaz, hogy így a völgybe szorított vályogépületek az esztendõ három szakaszán át túl a rendén is nedvesek, a negyedikben pedig kiállhatatlan hõséget fognak fel magukban, hanem hiszen hol talál az ember valami tökéletesre ebben az árnyékvilágban?</p>
				<p>Ott egy csoportban mintegy nyolc hosszú, alacsony épület látszik, élével, oldalával egymásnak forgatva, csekély építészi tervvel; valamennyi oly egyformán rongyos, rozzant nádtetejével, cirmos vályogfalával, mely fél ölnyire zöld a téli nyiroktól, parányi ablakaival, rácsos ajtaival annyira egymáshoz hasonló, hogy jövevény ember egyhirtelen meg nem tudja közüle találni, melyik a lakóház, melyik a béreslak és a birkaakol.</p>
				<p>Udvarnak híre sincs; széna-, szalmakazal minden ház elõtt; a fagyba száradt birkanyom tarkázza az egész térséget; hulladék nád, szalma lepi a környéket; s ellenõrzetlen komondorok ülnek, ásítanak mindenik ajtóban; jó szerencse, ha a látogatót százszor meg nem eszik, amíg valakire akad, akitõl megkérdezze, hogy hol van a gazda.</p>
				<p>Úgy látszik azonban, hogy aki azzal a sárga hintóval jött, tudja már a járást, mert egyenesen odahajtat a középen álló hosszú ház elé, s annak az ajtaja elõtt állapodik meg; ámbár semmi külsõleg látható oka nincsen azt a többi birkateleltetõnél egyébnek tartani.</p>
				<p>A hintóból elébb egy farkasbundás úr száll le, azután egy dzsindzsulaprémes úrhölgy, kinek asztrakánkarmantyús topánkái meglátszanak, amint a hágcsókon leszáll; utánuk a bakon hozott libériás inas mindenféle ládákat, skatulyákat emelget le, míg a konyhából elõkerülõ csajhos béresasszony, rettentõ csizmák szárait fenve egymáshoz, üget a harmadik vagy negyedik hosszú épület felé, hogy a házigazdát vendégek érkeztérõl értesítse.</p>
				<p>Borcz Mihály uram, a dúsgazdag birkás, most éppen nagy munkával van elfoglalva. Nagyváradi országos vásár közelget. A tömérdek sajtot szekerekre kell pakolni, amit télen által készíttetett a bális. Sok száz forintra megy annak az ára. A birkák is elkezdték az ellést; a zsenge báránynak most legjobb az ára; azokat hevenyében ki kell most mustrálni; amelyik megélni való, azt megbélyegezni és beoltogatni, amelyik eladni való lesz, azt külön esztrengára csapni. Ilyenkor nagy szükség van a gazda jelenlétére, mert ez sok babonával jár, a billogozásnál minden birkának egyet kell tekerinteni a fülén, hogy ne fogjon rajta a métely; aztán a billog nyelén keresztül kell ugratni, hogy jó tejelõ legyen, arra pedig különösen kell ügyelni, hogy e mûtét alatt a gyapjából semmi ki ne tépõdjék, mert az rosszat jelent, az olyan bárányt széttépi a farkas. Aztán a magnak való bárányokat nem szabad fennhangon számlálni, mert akkor beléjük esik a dög, hanem csak ki-ki magának; minden ember utoljára mondja meg, hogy mennyit számlált; a gazda adja rá, hogy igaz-e, bicsakkal metszve egyenest és görbét a rovásfára.</p>
				<p>Innen láthatjuk, hogy Borcz Mihály uramnak abban az órában, hogy a béresné érte jött, több dolga volt a szokottnál; egyik kezében a kulimászos fazék, másikban a billogozó vas, azzal nyomta egyenkint saját nevének elõbetûit minden újonnan született alattvalójára, azután megint elõrántotta a dolmány zsebébõl a rovásfát , a csizmaszár mellõl a bicskát, s rótta a sorbajövõ vonást; s törülte izzadt orcáját ködmene ujjával; minélfogva olyan kulimászos kezdett lenni dolmánya, mellénye és homloka lassankint, hogy egyik sem vethetett a másik ellen semmit.</p>
				<p>Nehéz is lett volna a jó urat kiismerni a többi juhász, béres közõl valami idegennek; éppen olyan tört bõrdolmányt viselt fekete birkaprémmel, mint a többi bojtár, még a szironyvarrás piszkosabb rajta, mint azokén, mert nyilván sokkal régibb. Fontos talpú saruja faggyúval bekenve, s a fejébe nyomott báránybõrsüveg tele kirázhatlan szénapolyva- és bogácsmaradékkal; arcával is elmehetne olvasva a béresnép közt; semmi úri szín sincsen rajta, durcás, duzzogó, mint a bántott cseléd, bajusza kurtára nyírva, hogy ne legyen vele baja, s göndör szürke haja borzasabb minden szénaboglyánál.</p>
				<p>Éppen egy szép fekete bárányt tartott térde között, azon gondolkozva, hogy vásárra küldje-e azt is, vagy minthogy olyan szép, ne sajnáljon rávesztegetni egy 32-edrész krajcár ára oltott meszet a bélyegzés végett, midõn a béresné az akol ajtajában megállva, bekiáltott hozzá gyógyíthatatlanul rekedt hangon:</p>
				<p> Nemzetes uram, vendégünk jött: tekintetes Torhányi András úr és a kisassszonya.</p>
				<p>A birkás odafordult felé, s mintha jobban hallana azzal, ha a sipkáját feltolja a szemérõl, kérdezé minden nyájasság nélkül:</p>
				<p> Micsoda?</p>
				<p> Tekintetes Torhányi András úr!  iparkodék a rekedt némber jobban kiáltani.</p>
				<p>Borcz Mihály uram arisztokratikus gõggel monda rá:</p>
				<p> Semmi Torhányi;  csak Torhán.  Torhánnak híják, nem Torhányinak. Micsoda i? Az a i csak nemesembernek szabad. Majd bizony! Egy kereskedõ, egy kupec, aztán még Torhányi!</p>
				<p>S azzal, mintha mindent a legjobban rendbe hozott volna, ismét lehúzta sipkáját homlokára, s haragjában a szeme alatt is festett magának szemöldököt, amint a kulimászos ujjával le akart onnan valamit törölni.</p>
				<p>S még azután is sokáig dörmögött rajta, a juhászaihoz szónokolva.</p>
				<p> Igen bizony, egy kupec. Egy kereskedõ, semmi egyéb; aztán mindjárt Torhányi akar lenni; mintha azt az ipszilont olyan könnyen adnák, mintha azt csak szeméten találnák, hogy akinek megtetszik, vegye fel! Ismerem én régtõl fogva; eleinte csak úgy írta a nevét, most már úgy is mondatja ki. Azt gondolja, hogy majd ezáltal egyszer csak  se tette, se vette nemesember lesz belõle. Hohó! Beleszólnak még abba. Mintha az olyan könnyen menne.</p>
				<p>Borcz Mihály uram egészen fel volt lázadva ettõl a gondolattól. Hogyne! Tudhatta magáról, hogy az minõ áldozatba kerül. Hisz õ maga is ezelõtt negyven évvel közönséges parasztfiú volt, birkákat õrizett; mennyi küzdelmébe, mennyi pénzébe került neki, míg e kiváltságos elõjogot megszerezheté: s más csak úgy ingyen fejében akar hozzájutni?</p>
				<p>Hátrább, uram! Azért, hogy hintóban járunk!</p>
				<p>Gondold meg, hogy nemes Borcz Mihály uram udvarában vagy most, s amilyen igaz, hogy ez a puszta inkább nemes Borcz Mihályé már, mint bárói gazdájáé, kitõl azt ezelõtt húsz évvel vette ki bérbe, holdját négy rézkrajcárért harminckét esztendõre, olyan valószínû és lehetséges, hogy nemes Borcz Mihály uram még a báró címert is megszerezheti utódai számára, miután pénze van elég, nem nagy mesterség levén egy kis milliócskát összekuporgatni 12 ezer hold földrõl, ha az ember évenkint csak 800 bankó forint árendát fizet utána.</p>
				<p>A vendégeknek azalatt módjukban volt magukat mulatni odabenn a lakházban, melynek belseje tökéletesen megfelelt gazdája külsejének.</p>
				<p>A nedves falakon régi meszelés megtágult vakolatja volt omladozófélben; a rövid ablakok közei jól betömve fûrészporral, hogy se ki, se be valami levegõ ne találjon menni; ócska, megfeketült székek, almáriomok támaszkodtak avatag oldalaikkal a falnak, s egy szögletben párnátlan nyoszolya nyújtózkodott nehéz juhászbundával leterítve, a két ablak között egy alacsony bõrpamlag ijeszgette a ráülni akarót nyíladozó fesléseivel, miken keresztüldugta magát az avult tehénszõr, az ágy és pamlag alja tele volt nyirkos dohánycsomagokkal; az almáriom és még egynéhány polc a gerendákig volt megrakva sajttal, míg a boglyakemence szurdékában világosan érett a korpaciberének készített kotyvalék; minélfogva olyan orrtekerõ illat uralkodott a kegyetlenül befûtött szobában, hogy attól rögtön megnémult, aki a szabad levegõrõl belelépett.</p>
				<p>A gazdasszonynak ugyan volt annyi jóakarata, hogy az úri vendégeket átvezesse onnan a benyílóba; de amely egész télen nem levén fûtve, olyan farkasordíttató hideg volt, hogy nem lehetett kiállani benne a mulatságot.</p>
				<p>Ott már mégis csinosabb bútorok voltak, ócskák ugyan, de legalább nem ragadt hozzájuk az ember, minélfogva Amália kisasszony inkább ott maradt bundában, karmantyúban, megvárandó, míg befûtenek; míg édesatyja elfogadta a nagycsizmás gazdasszony szíves ajánlatát, hogy majd kifüstöli õ azt a szobát, aztán jó lesz; amit meg is cselekedett a jó lélek, hozván be egy vaslapockán parazsat, és behintve azt köményrnaggal: amitõl azután megint olyan illat támadt, hogy Torhányi úr azt képzelte magában, hogy fõfájásról kúrálják; s míg a birkás váratott magára, azalatt azt a kínos válogatást követte, hogy vándorolt egyre az illatos szobából a hidegbe, a hidegbõl az illatosba, aszerint, amint az egyik vagy a másik maleficiumot tûrhetlenebbnek találta.</p>
				<p>Azonban lassankint bemelegedett a benyílószoba, s Amália kezdte lebontogatni magáról téli köntöseit. Torhányi úr olyan szívesen segített neki e munkában, úgy igazgatta leánya ruháját, szalagjait, úgy törülgette bársonygallérját, fésülgette magasra tekert hajbodorzatát, felhúzogatta karmantyúit, hogy a gyémántos karperecek kitûnhessenek alóla, kiegyengette hímzett inggallérát, kívül húzva rajta a drágagyöngysort; úgy csinosítgatta  mint  tán mint egy apa szeretett lyánkáját? Nem, hanem mint egy bagdadi kalmár a vásárra vitt eladó rabnõjét.</p>
				<p> Miért nem tetted fel a gyémántos brosst a melledre?  évõdék vele.  Mikor én mondtam.</p>
				<p> Nem szokás azt útra feltenni  felelt Amália kedvetlenül.</p>
				<p> Szokás ide, szokás oda. Tudják is azt itt, hogy mi a szokás. Ha én azt mondtam neked. Azt gondolod, hogy én azért vettem neked a sok igazgyöngyöt, brilliántot, hogy azt a fiókban tartsd?</p>
				<p>(Úgy gondolom, hogy azt azért szokás venni, hogy az ember nyereséggel eladhassa megint:  a leányt is ráadásban.)</p>
				<p>Amália kisasszony durcásan monda rá:</p>
				<p> Minek tettem volna fel, hiszen  itt elhagyta a szót, és vállat vonított.</p>
				<p>Torhányi úr pedig tudta jól, hogy mit akart leánya azzal a vállvonítással mondani.</p>
				<p> Hiszen úgysincs itthon Adorján most, ugye? Nem az a kérdés a dologban. Hanem azt kell tenned, amit én mondok, mert neked nincs eszed, de nekem van. Én tudom, hogy mit csinálok, de te nem tudod. Adorján egy nagy gazember, akire nekem semmi gondom; bár neked se volna; hanem az apja, ez a nagy fejû szamár</p>
				<p>Éppen nyitotta az ajtót.</p>
				<p> Ah, alázatos szolgája, kedves édes barátom uram. Örülünk, hogy friss egészségben tisztelhetjük Amália leányommal együtt. Ez az én Amália leányom, kedves édes tekintetes Borcz úr. Elhoztam õtet is magammal, ahogy legutoljára megígértem. Talán munkájában zavarjuk most is?</p>
				<p> Munkámban, igenis, munkámban  felelt a birkás szemeivel Amáliát mustrálgatva, mialatt kezeit egyre kente-fente a dolmánya oldalához, hogy egy kicsit lemenjen róluk a szekérkenõ, mielõtt valamelyiket Torhányi úrnak barátságos kézszorításra nyújtaná.  Nálam mindig szorgos a munka; nem úgy, mint a kereskedõnél, aki télen lógatja a lábát. Engedelmet kérek, hogy ilyen piszkos vagyok, az ember falun nem járhat olyan cifrán, mint a városban, itt mindenhez hozzá kell nyúlni; a sárból élünk, az adja a kenyerünket; ilyen a szegény ember dolga.</p>
				<p> Nocsak, szeretnék én olyan szegény ember lenni, mint tekintetes Borcz úr  szólt bele hízelkedve a vendég úr.</p>
				<p>Hiszen Borcz úr is csak azért szokott olyasmit mondani mások elõtt, hogy õ szegény ember, hogy siessenek azt megcáfolni. Nem is mentegette magát a magasztalás ellen.</p>
				<p> Már hiszen, amink van, az megvan  szólt, parasztbüszkeséggel felfújva magát.</p>
				<p> Legalább tízezer birka.</p>
				<p> Az idén már tizenkettõ.</p>
				<p> Egyharmada pedig spanyol.</p>
				<p> Sõt kétharmada spanyol. Igazi merino.</p>
				<p> Milyen roppant szép gulyája; akkor itatták, mikor jöttünk.</p>
				<p> Hát még ha a vetésem látnák!</p>
				<p> Már az is van? Csak nagy gazda Borcz úr, nagy gazda. Hátha amije zár alatt van!</p>
				<p> De isz az nem sok. Nem tartogatjuk azt itthon; a pénz legjobb marha, mert azt nem kell teleltetni, mégis jól szaporít.</p>
				<p> Néha duplát is vet, ugyebár, tekintetes Borcz úr?</p>
				<p> Már hiszen ért Torhányi uram is a pénzfiaztatáshoz.</p>
				<p> Mi tagadás benne  szólt szerény alázattal Torhányi úr, mint aki valami jól megérdemlett dicséret miatt pironkodik.</p>
				<p> Bizony nem is hiába jár ám öt tölgyfa hajója a Bánátba.</p>
				<p> Az idén már hét  jegyzé meg tisztelettel a szerény férfiú.</p>
				<p> Biz a gyapjút sem azért vásárolja össze, hogy veszítsen rajta.</p>
				<p>Torhányi úr most jónak látta nyakát egyenesebbre igazítani merev kravátlijában; minden ujja tele volt gyûrûvel, csak úgy villogtak azalatt.</p>
				<p> Ez mind csak mellékes üzlet, kérem alássan; gabona, gyapjú, bor, áruszállítás s efféle csak arra való, hogy az ember firmájának híre legyen;  nagyobbszerû pénzembereknek ez mind csak mellékfoglalkozásuk; igazi nagykereskedõ országa a börze, s valódi nagy kereskedés csak papirosokkal ûzhetõ.</p>
				<p> Papiros, papiros  mormogá az öreg birkás, s nem gondolt egyebet, mint hogy Torhányi úrnak valahol papirosmalma van, s rongyot szed; talán a gyapjú-alkuban tõle is megvenne egy csomó rongyos ponyvát ráadásképp.</p>
				<p> Értek státuspapírosokat  sietett a kételkedõt hamar felrázni tévelygése álmaiból Torhányi úr.</p>
				<p> Vagy úgy? Meg tetszik venni a feketebankót fele áron, s el tetszik adni egész áron odafenn.</p>
				<p> Óh, nem, nem. Vannak státuspapirosok, amik nem bankók, amik nem bírnak határozott árfolyammal, például bankrészvények, métallique-ok, miknek árkelete ma hirtelen felmegy, holnap hirtelen leszáll. Itt mutathatja ki az okos kereskedõ, hogy mit tud. Mikor leszáll a papiros értéke, összevesz egy millió forint árát, egy hét múlva megint felmegy: akkor eladja, s nyert rajta egypár százezer forintot.</p>
				<p>Borcz uram nagyot bámult a beszélõre.</p>
				<p> De hogy tudhatja azt meg, hogy mikor száll le, mikor hág fel a papiros?</p>
				<p> Sz éppen az a fortély titka  szólt ravasz képpel Torhányi úr.  Erre való itten az ész  és azzal homlokára kopogtatott négy ujja hegyével, hogy minden gyûrûje csengett bele.</p>
				<p>A birkás nagyot csóvált a fején, s gondolta magában, mennyivel könnyebb mestersége ez a pénzcsinálásnak, mint reggeltõl estig gyapjút nyíratni, s egész télen-nyáron koplalni, kucorogni, hogy ami egy ajtón bejött, a másikon ki ne menjen. Kezdette magában Torhányi uramat respektálni, dacára annak, hogy az az ipszilon nem bír legális egzisztenciával a neve farkán.</p>
				<p> Hanem hát beszéljünk a magunk ügyérõl, édes kedves tekintetes Borcz úr  szólt, karon fogva érdemes barátját Torhányi úr , menjünk talán át a másik szobába. Amália majd elmulatja addig magát; Amália okos leány.</p>
				<p>A két úr azzal átment a köménymagfüstös szobába, melynek illatát most iparkodott még emelni a behozott báránybélyegzõ lésték is. De Torhányi úrnak az most nem volt alkalmatlan. Hiszen lutri bonus odor. Szépen helyet foglaltak egymás mellett a bõrpamlagon, a birkás egy darab krétát vett a kezébe, azzal jegyzett az asztalra.</p>
				<p>Az elsõ pozíciókon kevés alkudozással átestek: a tavalyi gyapjú, az idei bõrök felett hamar megegyeztek; mind a kettõ ismerte a vásárt, és ma szokatlanul engedékeny kedvében volt. Máskor nem így szoktak alkudni, hanem elveszekedtek reggeltõl estig; legazemberezték, lezsugorizták egymást vagy hatszor; s rendesen akkor kötötték meg az alkut, mikor már Torhányi úr fenn ült a hintóban; sõt gyakran el is váltak nagy dér-dúrral, s olyankor aztán vagy Torhányi úr tért vissza a legközelebbi csárdából egy végsõ szóra, vagy a birkás lovagolt utána fél mérföldig az ultimátummal.</p>
				<p>Ezúttal azonban olyan könnyedén átestek az alkun, mintha a gyapjú és a pénz csak olyan limlom volna, mit az ember a szérûn összegereblyél.</p>
				<p>Nyilván valami fontosabb tárgyra tartogatja mind a kettõ az alkudozásra való talentumát és erélyét.</p>
				<p>Torhányi úr le is fizette a felpénzt, iszonyú mennyiségû ezeres közõl válogatva tárcájában Borcz úr szemeinek kápráztatására, s azután elkezdett nyájasan mosolyogni, oda-odapillantva szelíden tekintetes Borcz uramra.</p>
				<p> Ezekkel hát rendbe jöttünk, mégpedig ugyancsak könnyûszerrel; óhajtom, hogy a legfõbb tárgyon is, amiért idejöttünk, ily barátságos igazsággal egyezzünk meg.</p>
				<p>És azzal nyájasan megszorítá Borcz uram kezét; kicsinyben múlt, hogy meg nem csókolta.</p>
				<p>Borcz úr hátrahúzódott, apró, ráncos szempilláival sûrûn pislogatva.</p>
				<p> Nos, nos, mi lehet az? Mi lehet az? (Pedig jól tudta, hogy mi az.)</p>
				<p>Torhányi úr szerényen mosolygott.</p>
				<p> A tekintetes úr kívánatára elhoztam Amália leányomat.  Úgy? Igenis. Láttam, láttam.</p>
				<p> Õ igen jó leány; nem azért mondom, mert apja vagyok.</p>
				<p> Láttam, láttam.</p>
				<p> Õ maga is nagyon kívánkozott ide.</p>
				<p> Bizony pedig itten semmi szépség sincs, amiért olyan nagyon kívánkozzék ide.</p>
				<p>Torhányi úr még szebben is tudott mosolyogni.</p>
				<p> Ha nincs is valami  de van valaki.</p>
				<p> Nem értem, nem értem.</p>
				<p> Hiszen méltóztatik tudni, hogy ezek az ifjak olyan régóta szeretik egymást.</p>
				<p> Nem tudom, nem tudom. (Borcz uram egyszerre elkezdett semmit sem tudni.)</p>
				<p> Még a nagyváradi kaszinóbál óta, midõn egymással elõször találkoztak.</p>
				<p> Azóta sem látták egymást. Adorján úrfi nekem nem szólt egy szót is; óh, Adorján úrfinak igen nagy kilátásai vannak, igen nagyok.</p>
				<p> Óh, Amáliának is sok szerencséje akadt már; én nem szólok a vagyon miatt. Mi az nekem; egypárszázezer forinttal több vagy kevesebb. Csupán csak azért, minthogy az ifjak egymást szeretik, óhajtanám boldogokká tenni õket.</p>
				<p> Óh, kérem alássan  pattant fel Borcz uram, kinél az a gondolat ragadt meg, hogy a pénzt kevesellték , nem egypár százezer forintról van nálam szó; engem tetszik tudni, úgy hínak, hogy a milliomos birkás! Egymillió forinton alul nem becsülnek ki engem ebbõl a házból.</p>
				<p> Pengõben tetszett érteni?</p>
				<p> Mit, pengõben! Én nem beszélek soha konvenciós pénzben, két fél, meg egy egész; az ördög értse! Én csak okos pénzben beszélek, amit megért minden ember; én bankóban szólok.</p>
				<p> Hja, de tessék meggondolni, hogy ebbõl a tõkébõl nagy rész lábasmarhákban van; egy rossz esztendõ, isten mentsen meg tõle, s a kapitális a bõrével fizet.</p>
				<p> Hát az úrnak miben van a pénze? Elsüllyedhet a hajója, odafagyhat, tönkremehet, magazinuma leéghet, meglophatják, papirosait elvesztheti.</p>
				<p> Könyörgöm alássan, egyet nem veszthetek el, a kreditemet; kereskedõ, kinek egy milliója van, annak mindig van annyi kreditje is, s ha minden vagyonát elveszté is, a kredit megér egy milliót.</p>
				<p>Borcz uram erre nem tudott mit felelni; mert nem értette, hogy mi az a kredit, olyasvalami tündérmesebeli abrosznak képzelé magában, aminek csak azt kellett mondani, terülj meg, abrosz. Kínjában rovásokat húzott krétás ujjával az ábrázatján végig.</p>
				<p>Szép halkan annyit bátorkodott visszafelelni tromful:</p>
				<p> Nekem meg van árendám.</p>
				<p> Haha! Mi az az árenda? Utoljára is Borcz úr csak árendában van itt. Amikor letelik az ideje, kiteszik innen.</p>
				<p> De hátha nem teszik ki  szólt tûzbe jött arccal Borcz uram, s még egy X-et pingált krétával a képére.  Hátha már annyiban is vagyunk, hogy megveszem az egész pusztát, mert a Ludvéghy bárónak most éppen pénzre van szüksége, mert házasodik, s Adorján úrfi földesúr lesz Rózsaligeten?</p>
				<p> De hátha nincs szüksége, mert nem házasodik?</p>
				<p> Micsoda? Az úr jobban akarja tudni? Azt sem tudja, kit akar elvenni, mert az titok.</p>
				<p> Azt is tudom, hogy Somlyóházi gróf mostohaleányát, Kalondai Szeréna comtesse-t akarta elvenni; aztán azt is tudom, hogy a comtesse otthagyta a bárót az oltár elõtt.</p>
				<p>Borcz uram egészen le volt sújtva, s most már az orrát is bekente krétával.</p>
				<p> Már mindegy, azért Adorján úrfi mégis nemesember marad; az úr pedig csak burger, és a kisasszonya csak burgerkisasszony.</p>
				<p>Már erre Torhányi is tûzbe jött.</p>
				<p> Mit? Burger? Hát az úr mi volt? Parasztlegény volt, bacsó volt, ötven birkával kezdte a gazdaságot; mostan pedig egy komisz birkás!</p>
				<p> Az úr pedig egy komisz kupec!</p>
				<p>Az ember azt gondolta volna, hogy most ez a két dühös férfi rögtön egymás hajának fog esni, s majd elválik, hogy ki tud jobban birkózni; hanem azt nem tették; mikor már elmondtak egymásnak minden elmondhatót, akkor elhallgatott mind a kettõ, s úgy látszott a képükön, hogy mennyire örülnek rajta, hogy senki sem hallotta, milyen csúnyául összeszidták õk egymást. Azzal Borcz uram duzzogva húzta magát a bõrpamlag egyik szögletébe, és csinált mármost a másik kezével fekete rovásokat a képére, mert az meg pipahamuba volt mártva.</p>
				<p> De hát mire való ez a beszéd?  kezdé Torhányi úr alantabb hangon a szót.  Hát minek veszünk ezen össze? A gyapjún nem vesztünk össze, megegyeztünk szépen. S most két gyermeken fogunk-e összekapni? Beszéljünk egymással okosan, világosan!</p>
				<p>Azzal most õ kapta kezébe a krétát, s mutatta, hogy kész aritmetikai kalkulusokba is elegyedni a fölvett téma felett.</p>
				<p> No, hát beszéljünk okosan, én nem bánom.</p>
				<p> Tehát: legyen az úrfiának a nemesi levele húszezer forint. Többet, ugye, nem ér?</p>
				<p> Ne igen. (Borcz uram azt akarta mondani, hogy annyit sem ér; de idején eszébe jutott, hogy hisz az övé!)</p>
				<p> Az én leányom meg hoz magával húszezer forint árú smukkot. S azzal kvittek vagyunk.  Azzal leírta szépen az asztalra krétával a húszezer forintot kétszer, egyszer Adorján neve alá, másszor meg Amáliáé alá; mintha az egyik volna a Soll, a másik meg a Haben.</p>
				<p> Hát azonfölül mit ad az úr a fiával?</p>
				<p> Én? Hogy mit adok? Hogy én mit adok? Már én?</p>
				<p> No, igen. Ha ki akarja házasítani, csak kell neki valamit adni! Vagy azt akarja, hogy a felesége tartsa? Szép kis nemesember!</p>
				<p> No, azt nem akarom. Tudja meg az úr, hogy én nem vagyok koldus ember; nekem van pénzem, nem piszkoskodom; adja ide azt a krétát; adok  adok, adok neki</p>
				<p>Ezalatt hol leírt, hol letörölt valami számot az asztalon, amit a másik markával azalatt eltakarva tartott.</p>
				<p> Adok neki kerek számban százezer rénes forintokat.</p>
				<p>Annyi volt odaírva az asztalra.</p>
				<p>Torhányi úr gúnykacagva ugrott fel az asztal mellõl.</p>
				<p> Hahaha! Hahaha! Hahaha! Egy millionér! Egyetlenegy fiú! Nemesember; még földesúr! Sz micsoda? Egy rõföskereskedõ ad annyit a fiának, mikor kiházasítja, hogy boltot nyithasson. Gyönyörû uraság!</p>
				<p> Hát, hát mi baj?  hebegé Borcz uram, ki most már a krétát és a kormot igen szépen iparkodott egy színné kenni el a képén.  Hát mi nincs jól?</p>
				<p>Torhányi úr zsebébe dugta mind a két kezét, s hetykén válaszolt rá:</p>
				<p> Hát tudja meg az úr, hogy én föltettem magamban, hogy akármekkora summát ad az úr a fiával, én mindenesetre kétszer annyit adok a leányommal, de a legeslegkisebb összeg, amit reá szántam, sem tesz nálam kevesebbet kétszázezer pengõ forintnál.</p>
				<p> Kétszázezer pengõ forint? Adja az úr ezt írásban!  kiálta, hirtelen kapva a szón Borcz uram.</p>
				<p> Ihol van, ni  szólt Torhányi, krétával odakanyarítva az asztalra egy sor óriási nullát.</p>
				<p> Nem! Nem az asztalra, nem krétával! Hanem papirosra, papirosra! Tintával, pecsét alatt, tanúbizonyságok elõtt.</p>
				<p> Azt is megteszem, ha megegyezhetünk.</p>
				<p> No, hát hogyan egyezzünk meg?</p>
				<p> Hát legelsõben is azt kell kimondanunk, hogy ki mit móringol a maga részérõl, azt bánatpénzül köti le arra az esetre, ha a házasság õrajta múlnék el.</p>
				<p> Hogyan van ez, hogyan van ez? Ezt nem értem.</p>
				<p> Hát csak úgy van, hogyha én példának okáért megbánnám, hogy a leányomat az úrfiának ígértem, kénytelen volnék a kétszázezer pengõt az úrnak kifizetni.</p>
				<p> Az úr kifizetné nekem a kétszázezer pengõt?</p>
				<p> Ha pedig a tekintetes úr másítaná meg az akaratát, akkor fizetne nekem ugyanannyit váltóban.</p>
				<p> Micsoda? Ugyanannyit? Azt én nem mondtam  kiálta felugorva Borcz uram , én csak százezer rénes forintot mondtam. Annyit ígértem.</p>
				<p> No! Hát mondja meg egy szóval, mennyit akar adni! Ha megegyezünk, jó; ha nem egyezünk, alásszolgája! Nem beszélünk róla többet.</p>
				<p>Borcz uram elébb egy ideig szoktatta a száját ahhoz, amit ki akart mondani; fel-felnyitotta, meg lecsukta.</p>
				<p> No, hát ördög odavigye! Legyen, nem bánom, százhehanegyvenötezer forint!</p>
				<p> Csináljon már belõle kerek summát!</p>
				<p> No, hát száznegyven.</p>
				<p> Ahaha! Ne lefelé licitáljunk!</p>
				<p> No, hát százötven.</p>
				<p> Üsse patvar!</p>
				<p>Torhányi úr azzal megszorítá Borcz uram kezét, s mind a két úr igen elégülten mosolygott, hogy ilyen szépen megalkudtak egymással.</p>
				<p>Nem volt egyéb hátra, mint tintát, tollat, papirost keresni elõ, megírni a kölcsönös szerzõdést, elolvastatni két írástudó tanúval, elõttemeztetni, megpecsételtetni, s aztán kinek-kinek a maga példányát eltenni jó biztos helyre.</p>
				<p>Ennél jobb üzletet Borcz uram soha életében sem csinálhatott: százötvenezerért nyert ötszázezret; öletett is ennek az örömére annyi bárányt és kappant, hogy elég lett volna egy vert hadnak, s délben megterítette a rozzant tölgyfa asztalt egy meglehetõs sárga, rozsdafoltos abrosszal, felrakatá arra nehéz ezüsttányérait; csupa merõ ezüstrõl ették az iszonyúan kozmás és paprikás ételeket; miktõl Amáliát az elsõ falatnál kilelte a hideg; de csak hogy a tányér ezüst volt.</p>
				<p>Ebéd fölött a két úr abban versenyezett egymással, hogy Borcz úr a fiát, Torhányi úr a kisasszonyát dicsérte egymásnak. Borcz uram szerint Adorjánnál rendesebb, szolidabb, okosabb fiút keresve sem lehet találni, míg Torhányi úr szavára el kell hinnünk, hogy Amália valami jó gazdasszony, engedelmes, állhatatos szív, szelíd és ártatlan. Amália úgy tesz, mintha oda sem hallgatna. Mit szólna bele az ember egy csiszár meg egy kalmár alkujába, akik közõl az egyik a bokros lovát, a másik színehagyó kelméit akarja a vásáron emberére hagyni?</p>
				<p>Õrá nem is apelláltak. Ez az öregek dolga, akik tisztában vannak egymással. Borcz uramat nem is érdekelte az, hogy hátha Amália nem akar Adorjánhoz menni. Akkor Torhányi uram fizethet.</p>
				<p>Torhányi uram pedig tudta, hogy mit cselekszik.</p>
				<p>Talán Amália is tudta? Majd rájövünk még a válaszra.</p>
				<p>Ebéd után jól végezvén minden ügyben, Torhányiék ismét hintójukba ültek, s szépen elbúcsúzva, elhajtattak a sivatag Rózsaligetbõl, kísérve ezer meg ezer birka bégetésétõl, miket akkor hajtottak az itatóra.</p>
				<p>Borcz uram meg volt elégedve e napjával; ahogy eltávoztak, ismét elõvette ládájából a nehéz szerzõdést, s újra elolvasta. Minden rendén vala abban; bölcsen meg volt az kötve, ki nem lehetett belõle bújni senkinek.</p>
				<p> Ez ugyan jól meg van csinálva  gondolá magában. Adorján úgyis azzal fenyegetölõzött, hogyha bele nem egyezünk az õ bolondságukba, amit õ szerelemnek nevez, hát elszökteti azt a leányt, s amilyen bolond, még meg is tette volna; így pedig elveheti rendén; s kap vele rögtön 200 000 forintot ezüstben. Ki tudja azt, hogy csak egy polgárleány? Mindjárt nemesasszony lesz belõle, mihelyt Borcz nevet kap. Jó volt a dologgal sietni, mert még ki tudja, mi lehetett volna belõle. Adorján is gonosz fiú, a leánynak is hamis szemei vannak; eddig is nagy baj volt õket megõrzeni, hogy a vetésre ne eresszék a birkát, így pedig szépen betakaríthatjuk a termést, s aztán felszabadul a tarló.</p>
				<p>Borcz uram öröme efelett annyira ment, hogy nagylelkûségében kilenc érett sajtot kiosztott a cselédsége között; hadd emlegessék meg azok is azt a napot, s a juhásznak egy kerge birkát adott ajándékba, vágja le, s fõzze meg tokánynak.</p>
				<p>S mintha csak az óhajtását hallaná, jön éppen az udvarra a szán, mely Adorjánt ezelõtt hat héttel elvitte dáridózni. Éppen hamvazószerda volt. Letelt a szép fogadás.</p>
				<p>A szán fenekén feküdt valaki a bunda alatt, a kocsisnak kellett sokáig rázni, míg fölébredt mély narkotikus álmából.</p>
				<p> Ifjú uram, itthon vagyunk.</p>
				<p>Adorján halavány arca kibontakozék a téli öltözetbõl, nagy mereven széttekintett, mintha hirtelen nem ismerne rá a helyre; azután nagy renyhén félretekintett, mintha azon tanakodnék magában, hogy vajon leszálljon-e, vagy ott maradjon a szánban fekve.</p>
				<p> No, édes fiam, Adorjánkám, hát megjöttél?  szólt kényeztetõ hangon az odasietõ birkás.  Ej, de soká odavoltál!</p>
				<p>Ugyancsak féltettelek már; fázol, ugye? Jere, szállj le! Be van már fûtve a szobád. Hej, ha tudnád, hogy ki volt benne!</p>
				<p>Adorján engedte magát egykedvûen leemeltetni apjától a szán közepébõl; még csak egy jó estét sem mondott neki; cammogva, a lábait maga után húzva ment be a szobába; ott lefeküdt menten a pamlagra. Valami akadt alája, azt megfogta, lehajította a földre. Egy nõi karmantyú volt.</p>
				<p> Nézd, nézd, a karmantyúját is itt felejtette  szólt az öreg, nyájasan emelve fel a prémes izét.  Ha tudnád, hogy kié volt ez! No, találd ki!</p>
				<p> Nem bánom én, akárkié volt  felelt Adorján kedvetlenül.</p>
				<p> Ejnye, no, de kedvetlen vagy. Éhes vagy-e? Van nagy vacsoránk; pulyka, bárány, barátfüle, amit szeretsz; tokaji bor is van megkezdve.</p>
				<p> Adjanak egy korsó vizet!</p>
				<p>Adorján egy hajtásra kiitta az egész korsó tartalmát, bár az öreg eleget könyörgött neki, hogy ne igyék már annyi vizet, mert megárt.</p>
				<p>Ettõl egy kissé felüdült az erejébõl kimerült ifjú, s kezdett apjával beszédbe állni.</p>
				<p> Hát ma vendégség volt nálunk?</p>
				<p> Olyan vendégeink voltak!  szólt hamiskásan az öregúr.  Találd ki, hogy kik voltak itt!</p>
				<p> Nem töröm rajta a fejem.</p>
				<p> Hát Torhányiék. A leány is. Az Amália.</p>
				<p>Borcz uram azt a hatást várta ettõl a felfedezéstõl, hogy Adorján fel fog ugrani, s a nyakába borul.</p>
				<p>Nagy volt tehát a meglepetése, midõn ahelyett Adorján nagyot ásított, s azt mondta rá:</p>
				<p> Ugyan ugye?</p>
				<p> Te! A leány is itt volt. Kapitális egy leány, már az igaz. Most már nem csudálom, hogy úgy belebolondultál.</p>
				<p>Adorján elkezdett valami nótát fútyülni.</p>
				<p> No, ne fütyülj, ide hallgass! Hát annyit mondhatok, hogy megegyeztünk az öreggel.</p>
				<p> Jól van.</p>
				<p> Mégpedig nagyon jól. Õ ad kétszázezer pengõt.</p>
				<p> A birkákért?</p>
				<p> Bolondfejû! A leányával, menyasszonyi hozományt ad annyit, teneked, mihelyt megesküdtetek egymással.</p>
				<p> Hisz én nem kértem a leányát.</p>
				<p> Nem kérted?</p>
				<p> Nem kértem, s nem is akarom elvenni.</p>
				<p> Nem akarod elvenni? Meg vagy te bolondulva, Adorján? Hát nem százszor mondtad nekem, hogy szerelmes vagy bele, s elszökteted mind a kettõnk akarata ellenére is?</p>
				<p> Az akkor volt; most már nem szeretem.</p>
				<p> Nem szereted? Ezer milliom láncos ménkû! Mióta nem szereted? Nem azért tértél be alattomban Somlyóházára három nap elõtt, hogy vele találkozzál? S most azt mondod, hogy nem szereted.</p>
				<p>Adorján a dühösködésekre semmit sem felelt, csak vállat vonított.</p>
				<p> Nonono, Adorján, ne légy hát bolond!  kezdé az öreg siralmas hangon, kérlelõre fogva a beszédet.  Hiszen én úgy alkudtam már erre, mint a bizonyosra; a házassági szerzõdést is megkötöttük; én móringoltam százezer és ötvenezer forintot, amit elvesztek, ha te lépsz vissza.</p>
				<p> Hát én arról nem tehetek.</p>
				<p> De gondold meg, hogy százötvenezer forintot vesztek el, ha te el nem veszed a leányt.</p>
				<p> Gondolja apám, mintha egy blattra tette volna fel, s azt mondanák, hogy bakala.</p>
				<p> De az isten szerelméért, százötvenezer forintot veszteni!</p>
				<p> Úgy kell apámnak, minek szerzõdött az én bõrömre, anélkül, hogy elébb engem kérdezett volna meg.  Azzal felállt Adorján, és menni készült saját szobája felé.</p>
				<p> No  nem  nem: te bizonyosan csak meg akarsz engemet ijeszteni; te csak tréfálsz, te bolondozol most velem. Hiszen most is szereted; persze, hogy szereted. El is fogod venni.</p>
				<p> Nem fogom elvenni, nem is szeretem  mert mást szeretek.</p>
				<p>Azzal otthagyta az öreget Adorján, becsapta maga után az ajtót, s öltözetestül belevágta magát az ágyba, ahol rögtön, ahogy a fejét letette, elaludt.</p>
				<p> Hújh! Ezer átkozott ördög! Hújh! Milliom magas mennykõ! Az én százötvenezer forintom! Hol a fejsze, hol a vasvilla? Hadd öljem meg a semmirekellõt!  ordíta odabenn a birkás; megkapta a vasvillát a szegletben, s rohant vele a fia szobájába dühösen, de biz az már nyitott szájal aludt akkor, fejét hátraszegve, s mentül jobban fenyegette, hogy megöli, annál jobban horkolt; ezzel nem lehetett beszélni. Kirohant hát az udvarra a vasvillával; oldalt döfött egy juhászkutyát, felrúgott egy savós dézsát, s bõszülten kezdte el püfölni a szemközt jövõ tinókat:</p>
				<p> Az én százötvenezer forintom!</p>
				<p>A juhász éppen ott nyúzta a toklyót a színajtóra akasztva, annak megragadta a gallérját, s elkezdte rázni, verni:</p>
				<p> Százötvenezer forintom!</p>
				<p> Uram, nem láttam én soha százötvenet sem egy rakáson.</p>
				<p> Jaj nekem, jaj nekem! Kidobtam százötvenezer forintot az ablakon!</p>
				<p>Bizony, édes Borcz úr, azt aligha ki nem dobtuk az ablakon. Ennek a mosolygó kalmárnak a szemei bizonyosan láttak meg valamit azon a somlyóházi ezüstlakadalmon, amíg más azt hitte, hogy õ csak az öreg aszonyságokat mulattatja, s alighanem azért sieteti elébb Rózsaligetre, míg Adorján haza nem kerül, s aligha igen jól nem tudta, hogy mit cselekszik.</p>
			</div>
			<div type="chapter">
				<head>
					A maga szolgája
				</head>
				<p>Minden ember ismeri azt a kellemes érzést vagy tapasztalásból, vagy vágyai után, amit ez a gondolat gerjeszt: Én magam ura vagyok! Magam ura vagyok, azt teszem, amit akarok, nem parancsol senki.</p>
				<p>Van ennek a kellemes állapotnak egy gonosz variánsa, mikor az ember a maga szolgájává tette magát, mikor egy kegyetlen zsarnokot vállalt a nyakára, aki reggeltõl estig elfoglalja, idejének minden percét igénybe veszi, és akinek fél nem mondhat, akitõl meg nem szökhetik, aki ellen fel nem lázadhat, mert hisz az saját maga.</p>
				<p>Ilyen szánalomra méltó rabszolgája saját egyéniségének az a Ludvéghy Lipót báró, akit Szeréna grófnõ a lakodalom napján elhagyott, s akinek a pusztáját Borcz uram haszonbérli, és meg is venni fenyegetõzik.</p>
				<p>Lipót báró azon örökké ifjú férfiak közé tartozik, akikrõl azt a dicséretet mondja a világ, hogy jól konzerválták magukat; de nagy munkájába is került! Neki minden hajaszála nagyobb gondban részesül, mint más embernek minden életmûszere, s egy lefekvéshez nagyobb elõkészületekkel fog, mint más ember a meghaláshoz.</p>
				<p>Reggel tíz órakor megvirrad neki; akkor felkel, beleül a bain hygiénique-be, mely a bõrt felfrissíti és selyemtapintatúvá teszi, ezalatt szemeit le nem veszi az óramutatóról, nehogy egy perccel többet vagy kevesebbet mulasson a fördõben.</p>
				<p>Két perccel a fördõ után egy üvegcsében felkevert syrop derysimum itala biztosítja hangjának tisztaságát és kellemes ércét; arra hat szem cachout kell lassankint megrágni, mely a szájat megmenti a szivar szagától, s a lélegzetet illatossá teszi.</p>
				<p>Ekkor kezdõdik a hajfürtök kibontása; minden csomó haja külön papillote-ba levén tekergetve, minthogy a vassal bodorítás igen koptatja a hajzatot.</p>
				<p>A báró pipereasztala egy egész gyógyszertár. Itt ez üvegcsében a benzoetinctura, melybõl az a szûztej készül rózsavízzel vegyítve, amitõl a szemek oly eleven ragyogást kapnak; amott egy porcelánibrik Gold Cream felirattal, mely az arc tüzét borotválkozás után elcsillapítja; az a furcsa kenõcs ottan collyre au pierre divin! felirattal a szempillák lázas vörösségét elûzni való, s a cerat au beurre de cacao szükséges az ajkak üde színének visszaadására; a fogak szép fehér színét biztosítja a rózsaszínû quinquina, amit eau de Botot-val kell kiöblíteni. A hajakat elébb magnetikus fésûvel kell lesimítani, azután egyes szálakat, mik elég udvariatlanok szürkére hajolni, bedörzsölgetni egyenkint keserûmandula korommal, akkor azután az egészet bekenni a hírhedett pommade de Dupuytrennel, akkor kimosni a szakállból a tegnapi tojáshabot, amivel minden este bekenik, hogy fényes és göndör legyen, azután a bajusz hegyeit meleg vassal felkunkorítani; végre a hajzatot középen kétfelé választani úgy, hogy egy hajszál hiba ne támadjon a választékban, azután a tükör elõtt minden fürtöt külön csigákba szedetni, ha nem jól van, a munkát újra kezdeni, egy kis kopaszságot gondosan elmaszkírozni <hi>sat. sat.</hi>
				</p>
				<p>Éppen délre harangoznak, mire a báró úr a fejével készen van.</p>
				<p>Ekkor az a rettenetes zsarnok gazdája, aki ennyire kifárasztotta, megengedi neki, hogy reggelizzék, de még ott sem engedi õt békével tölteni perceit, az a páte digestive, mit a chocolade colonial elõtt magához kell venni, az a cukorra cseppentett ámbraszesz, az a pici pohár vin amer de la charité a reggeli után, mind megannyi elõ- és utóvigyázati szer, miket a szegény rabszolgának angáriában kell bevenni.</p>
				<p>Azután felöltözködik: munkába kerül, míg saját megelégedését megnyerheti a nyakravaló-megkötéssel; ebbõl a tudományból egyszer leckét is vett a szegény rabszolga valami zseniális kalandortól, aki ötven aranyért huszonnégyféle nyakkendõcsokor-kötésre tanította õt meg.</p>
				<p>Végre két óra felé tetétül talpig elkészül, s nagyon örül, ha saját magas tetszését megnyerheté. Ekkor kényszeríti magát kikocsikázni. Egyik szemöldökének dolgot ád a félszemüveget fogni, két kezének a gyeplût tartani, szájának haó!-t kiabálni a jövõ-menõkre, minden porcikájának reszketni a felfordulás veszedelmeitõl, mely terhes foglalatosságnak csak fél négyre szakad vége, amikor a szegény mancipiumnak ismét szolgálni kell magát, újra öltözvén ebédhez, s ellátván magát dragée antecibum- és pátes digestives-ekkel; öt órakor ebédre sétálni a hotelbe, ott törni rajta a fejét, mi volna ízletes és egészségére váló ennek a finnyás uraságnak, aki úgy megszolgáltatja magát. Ebéd után forszírozott commotiókat tetet vele szigorú parancsnoka; onnan elhajtja a színházba, soirée-kra, kényszeríti õt azzal a parányi kis elmésséggel, amit osztályba kapott, számtalan delnõt és kisasszonyt mulattatni, zseniálisnak látszani, hallatlan platitude-öket graciõz gesztikulációkkal elõadni, szûk topánkában órákig táncolni, befûzött derékkal fiatalembert játszani; mikor ásítani volna kedve, akkor mosolyogni; míg azután éjféltájon megengedi neki, hogy hazaviheti magát, de még akkor sem engedi lefeküdni, hanem elébb hajfürteit újra becsavargattatja, szakállát tojáshabbal bedörzsölteti; nedves, ködös idõkben arcát friss marhahús szeletkékkel bekötteti, megitat vele egy kávéskanálnyi vízben felolvasztott syrop de lactucariumot, amitõl csendes álma fog lenni, s csak úgy engedi õt a természet ápoló karjainak által.</p>
				<p>Látni való ebbõl, hogy milyen terhes hivatalt vállalt magára báró Ludvéghy Lipót úr, amidõn saját magának szolgálatába állott, s talány marad elõttünk, hogy lehet neki kedve egyetlenegy emberrel úgy elfoglalni magát, hogy csupáncsak annak éljen, és senkivel mással ne törõdjék. És méghozzá egy olyan jámbor emberrel, mint saját maga. Mert hiszen megtörténik az némely tudóson is, hogy napról napra csupán önmagával van elfoglalva; de az legalább okos emberrel tölti az idõt.</p>
				<p>Hogyan lehet tehát, hogy egy ily jámbor és együgyû férfiút, aki a világon senkinek sem alkalmatlan, mint saját magának, gróf Somlyóházi és egész családja olyan ellenségének tud tartani, akinek a nevére felforr a vérük, s még azt is meggyûlölik, aki kimondta azt elõttük?</p>
				<p>Egyszerû dolog az.  Nem azoknak az embereknek vannak csupán gyûlölõik, akik szándékos malíciával törnek felebarátaik ellen; akik felteszik magukban, hogy a más feleségét elcsábítják, akik törik rajta a fejüket, hogy ellenfeleiket hogy juttassák tönkre; óh, azok a lanyha, energiátlan jellemek, akik nem tudnak magukon kívül senkirõl semmit; akiknek egyedüli világnézetük az önzés, akikre nézve nem létezik sem jó barát, sem ellenség: azok bántanak meg legtöbb embert.</p>
				<p>Róma leggyûlöltebb zsarnokainak egyike volt az, akit Commodusnak hittak; ez a commoditás a leggyûlöletesebb jelenség a világon; a gyilkossal, a tolvajjal, az õrülttel el lehet lakni egy szobában, de a commodus emberrel még jó ismeretségben sem.</p>
				<p>Báró Ludvéghy nem vétett semmit Somlyóháziéknak; nem rágalmazta õket becsületükben, nem háborgatta jószágaikban; nem is öröklött romantikus családi gyûlöletet õseirõl irántuk; hanem csak azt tette, hogy fiatalabb korában udvarolt Somlyóházi leánytestvérének. A lányka fiatal volt; ezt a kimángorlott alakot ideáljául vette; igen szerelmes lett bele; Lipót báró most még jobban udvarolt neki; a lánykának volt egy régibb imádója, Szeréna testvére; ez mikor látta, hogy mellõztetik, bújában elment utazni, ott hirtelen meghûtötte magát, és meghalt. Mikor aztán Lipót báró diadala tökéletes volt, akkor elkezdte unni a mulatságot; elmaradozott a háztól, felé sem ment a lánynak többé, utoljára csupa commoditásból egészen kiverte õt a fejébõl.</p>
				<p>Az elhagyott lányka azután csak búsult, csak epedt; egyik tavaszról a másikra mind halaványabb lett: utoljára õérte is eljött az a tavaszi szellõ, aki el szokta hordani magával a földrõl elkívánkozó lelkeket, s szép csendesen meghalt.</p>
				<p>Lipót báró meglehet, hogy nem talált ebben semmi különöst, sõt talán nem is értette a dolgot, s ha valaki megmagyarázta volna azt neki, legfeljebb azt a gondolatot keltette volna benne, hogy parbleu, mégis van abban valami, ha az ember huszonnégyféle csokrot tud kötni a nyakravalóján.</p>
				<p>Annyi bizonyos, hogy egy hajaszála sem hullt ki amiatti bánatában.</p>
				<p>Azután is csak úgy soignírozta magát, ápolta szakállát és hajfürtjeit, gondja volt körmeinek tisztaságára, fogainak épségére, gyomrára és tyúkszemeire; nagyobb dolgokkal õ nem szokott törõdni.</p>
				<p>Somlyóházi gróf azonban éppen ezen szomorú esetnek köszönheti, hogy mostani nejével megismerkedett; az fiát, õ pedig testvérét veszté el Lipót báró commoditása miatt. Gondolhatni mármost, hogy e családban milyen hangzású ige lehetett Ludvéghy Lipót neve; nem is mondták azt ki soha annál a háznál, míg egyszer a grófnõ elsõ házasságábóli leánya, Szeréna, azzal a hírrel nem lepé meg rokonait, hogy õ Ludvéghy Lipóthoz nõül fog menni.</p>
				<p>A grófnõnek egy gazdag öreg nagynénje lakott Pozsonyban, ki azt a furcsa dolgot követelte tõle, hogy egyik gyermekét hadd nevelje õ. Gróf Bertalanné igen jó, tiszta lelkû, derék asszonyság volt; akinél Szeréna bizonyosan teljesen kárpótolva találta az anyai házat. Kissé nagyon is erõsen kárpótolva. Az öreg asszonyság félt már az utazástól, ami kivált az akkori utakban Pozsonytól Kolozsvárig nem volt tréfadolog; azért Szerénát sohasem láthatták egyébkor szülõi, mint mikor õk jöttek nagynénjükhöz Pozsonyba; országgyûlés alatt az ilyen látogatás aztán hosszabb ideig is tartott.</p>
				<p>Hanem Bertalan grófnõ akkor sem bocsátá szülõihez Szerénát; annak mindig mellette kell lenni; mert az anya elkényezteti a gyermeket, s aztán senki sem bír vele.</p>
				<p>Pedig ellenkezõleg állt a dolog: éppen õ kényeztette el a gyermeket; úgy, hogy az tízéves korában már oly önfejû, szeszélyes és makacs volt, hogy kifogott minden emberi tudományon. Bertalan grófnõ azt állította, hogy õ igen keményen bánik vele; pedig ha néha-néha megtörtént, hogy egy szigorú szóval próbálta õt illetni, és arra Szeréna sírva fakadt, a jó asszonyság alig találta helyét, míg meg tudta õt engesztelni, s mikor egyszer azzal akarta megijeszteni, hogy ha szót nem fogad, elûzi õt a háztól, mehet aztán a világba, a tízéves gyermek azt felelte rá: hogy el is megy; s nyomban felszedte a batyuját, amibe egypár fehérnemût meg egy darab kalácsot kötött bele, s nekiindult a világnak; gróf Bertalanné utánaküldte a pitvarnokát, hogy nézze meg, hová megy; s az a hídon túl érte utol, mikor már a ligetnek indult. Mikor aztán kérdezték tõle, hogy hová akart menni, azt felelte, hogy Törökországba hamupepejkének. Aztán beszéljen vele valaki!</p>
				<p>Mikor fitestvére meghalt, akkor édesanyja magához akarta venni Szerénát, s a nagynénének át kelle látni, hogy ez egészen jogos kívánság; hanem két hónap múlva megint visszahozta õt Erdélybõl.</p>
				<p> Kedves néném, ezt a leányt már úgy elrontottad, hogy ez csak egyedül neked jó, ezzel ugyan megverte az isten azt a szerencsétlen halandót, aki valaha feleségül fogja venni. Mármost csak neveld tovább! Óhajtom, hogy valami olyan embert szemelj ki a számára, akire valami nagyon haragszom, mert az ugyan megõszül rövid idõn.</p>
				<p>Szerénának tetszett anyjától ez a humorisztikus ötlet. Talán éppen ez adta neki azt az eszmét, hogy báró Ludvéghy ellen vesse ki hálóját; amit oly ügyesen tudott összehúzogatni, hogy nem is sejtett felõle senki addig, míg a vad fogva nem volt.</p>
				<p>Szerénát azonban egyéb vitte ez ötletre. Néhány havi otthonléte alatt azt látta, hogy anyja, ki egykor oly kedélyes és vidám volt, mennyire megváltozott, egészen elkomolyult, szigorú, zárkózott lett: tudta, hogy e kedélyváltozásnak testvére halála volt az oka. Mostohaapját, kit a bálványozásig szeretett, számtalanszor hallotta keserûen kifakadni a fõrendi osztály azon léha, jellemtelen tagjai ellen, akik az eleven szakadást képezik a nemzet összetörekvõ rétegei között, kiket egyedül finomabb önzés különböztet meg a durva proletártól;  Somlyóházi kifejezésekint csupán az, hogy törkölypálinka helyett konyakot isznak-, s kezdte észrevenni, hogy az ostorozott töredék ideálját Somlyóházi szemeiben senki sem közelíti meg annyira, mint Ludvéghy Lipót. Ha valami kapitális ostobaságróli adomát köröztettek, ha egy nevezetes bétise gazdájára kellett akadni: az õ volt; nem mondta senki a nevét, de tudta mindenki, hogy õ az, s még csak nevetni is restelltek rajta. Megvetették.</p>
				<p>Olyan éles ész, mint Szerénáé, mindezeken túljárt.</p>
				<p>És íme egy napon Szeréna azzal lepé meg a jó öreg Bertalan grófnét, hogy õ Ludvéghy Lipóthoz fog nõül menni.</p>
				<p>Az öregasszony elszörnyedt, magánkívül lett, komolyan haragudni akart, elõhordta Szerénának, hogy mennyire neheztel ez emberre édesanyja, mennyire megveti derék mostohaapja, hogy az milyen szabadelvûtlen ember, hogy utálják a többi mágnások; aztán micsoda férfi! Hogy festi magát, hogy kancsérolja kopott idegeit; milyen parányi ésszel jár-kel a világban; csúfolják, kinevetik úton-útfélen. Gondolja meg, Somlyóházi gróf testvére mily szerencsétlenül járt már e könnyelmû emberrel; végre pedig vegye fontolóra, hogy atyja, anyja soha rá nem fog nézni többet, ha az megtörténik, még õrá is meg fognak haragudni, és õ maga is haragudni fog Szerénára; kikéri magának, hogy ha Ludvéghy báróhoz megy, Pozsonyban ne maradjanak, mert õ még a kocsisának is megparancsolja, hogy ahol a kocsijaik össze fognak találkozni, forduljon vissza, és kerüljön más utcára. Ámde Szeréna oly bûvös-bájos-édesen tudott könyörgeni a jó nagynéninek, úgy ki tudta elõtte menteni pontról pontra Ludvéghy hibáit; ami gyöngesége volt, azt jósága rovására tette, ami bûne volt, azt jellemerejének számolta be, politikai elveibe nem tartá helyesnek a nõi beavatkozást, ahhoz csak a férfiak értenek, és végre úgy elhitette vele, hogy mennyire szerelmes bele, hogy õrjöng utána, hogy utoljára a szegény nagynéni maga volt az, aki elhatározta magát arra a nehéz feladatra, hogy Szeréna szülõinek írjon; felvilágosítva õket afelõl, hogy mennyire szükséges és elkerülhetetlen dolog Szerénának Ludvéghyhez nõül menni, sõt még olyasmit is iparkodott velük elhitetni, amit szegény maga sem hitt, hogy nagyon jó is lesz így vetni véget a régi ellenségeskedésnek, és hogy remélhetõ, miként Lipót báró, ha majd megházasodik, derék, szeretetre méltó ember lesz stb.  Sokat mernék rátenni, hogy a derék asszonyság vége felé maga is hitte azokat a képtelenségeket, amiket másokkal el akart hitetni, annyira szépen és meghatóan adta elé azokat Szeréna, s ha néha támadtak is kételyei azoknak logikai valódiságuk felõl, azzal vágta õket ketté, hogy de hát mit tehet róla szegény gyermek, ha olyan nagyon szerelmes belé.</p>
				<p>Láttuk, hogy milyen szerelmes volt belé; otthagyta õt az oltárnál.</p>
				<p>Bohó leány!</p>
				<p>Szeszélyes tervében nem gondolt semmi egyébre, mint furfangos bosszúállására. Csak azt a gondolatot látta maga elõtt, hogy egy férfit, ki családjának oly keserû megbántása után elég vakmerõ még õneki is udvarolni, legérzékenyebb oldalán sújtson vissza: az egoizmus fájós részén, hogy azt nevetségessé tegye, és csúfságot kövessen el vele, aminõt a világ soha el nem felejt neki, és amellett nem gondolt rá, hogy ugyanekkor saját magát is mennyire hírbe hozza, milyen kalandorköpönyeget ölt magára; hogy felbosszantja jó nagynénjét, akit háromszorosan rászedett; mint megrémíti anyját, mostoháját és minden rokonát, és átalán mindenkiben milyen furcsa fogalmakat fog gerjeszteni jelleme felõl.</p>
				<p>Ezek az eszmék csak a megtörtént tény után kezdtek eszébe jutni. Azt jól érezte, hogy most rögtön nagynénjéhez vissza nem mehet; mert azt rögtön a guta üti meg, ha e meglepetés után vele találkoznia kell; azért rögtön postaszekérre ült, s sietett haza Kolozsvárra.</p>
				<p>A menyegzõje rémhírére felriadt szülõk pedig éppen akkor útban voltak Pozsony felé, s míg Szeréna Kolozsvárra érkezett, õk ugyanakkor Pozsonyban szállottak le. Csak ott tudták meg az esküvõ sajátságos fordulatát. Persze, hogy az egész város arról beszélt.</p>
				<p>Rettenetes eset volt! Somlyóházi gróf bevallotta, hogy sok rendkívüli helyzetben forgott már, de itt megáll az esze, és nem tudja, hogy mit csináljon; a grófné azt mondá, hogy megöli azt a leányt, amint rá fog találni, a jó Bertalan grófné pedig ágynak feküdt, és meg akart egy huszonnégy óra alatt halni.</p>
				<p>Hanem azután csak elmúlt az egy huszonnégy óra; azalatt stafétával érkezett egy levél Szerénától, melyben mind szüléitõl, mind nagynénjétõl oly megható gyöngédséggel kért bocsánatot, oly eleven színekkel rajzolja a megtörtént bosszú utáni epedését, oly töredelmes bánattal sajnálja a zavart, mit a családban ezáltal elõidézett, s végül oly gyermeteg engedelmességgel fogadja, hogy ezentúl mindenben szüléi akaratának fogja magát alárendelni, s mindaddig, míg vele nem rendelkeznek, a Somlyóházi kastélyt el nem fogja hagyni, hogy utoljára is Bertalannénak lehetetlen volt fel nem kelni az ágyból s el nem halasztani halála óráját, mire azután Somlyóházi grófné is felhagyott gyermekgyilkolási szándékaival, s végre a gróf is talált ideillõ okos gondolatot, hogy tudniillik Szerénának nagyon jó lesz egy ideig Erdélyben maradnia, szülõi felügyelete alatt, mert hisz õ szíve szerint igen derék, nemes lelkû leány, csakhogy egy kis hóbortja van néha, amirõl majd elszokik az anyai felügyelet alatt.</p>
				<p>Egyébiránt azzal, ami Ludvéghy bárón történt, mindenki igen nagyon meg volt elégedve; bizonyosan Somlyóháziék is, ha nem beszéltek is róla.</p>
				<p>A szegény rabszolga nem is szolgált többet régi gazdájánál ott Pozsonyban egy óráig sem tovább, hanem õ is futott onnan. Akik ráértek felõle gondolkozni, azt állíták, hogy falusi jószágára menekült; ott szándékozik magát ápolgatni, amíg ezt a kudarcát kissé elfelejtik.</p>
			</div>
			<div type="chapter">
				<head>
					Egy ember, akibõl még lesz valami
				</head>
				<p>Neve biz ennek nemigen arisztokratikus hangzású: Fehér Gyula; apja alispán volt, és nagy szerepet vitt a politikai mozgalmakban; meglehetõs vagyona is volt, amivel elég pazarul bánt. Ennek az alispánnak egyetlen fia, Gyula, arra a nagyon felötlõ és bizarr eszmére vetemedett, hogy õ elhagyja azt a pályát, melyen apja és õsei haladtak; nem akar sem szolgabíró, sem alispán lenni, hanem tanul valami olyan dolgot, mi után megélhet.</p>
				<p>Rettenetes gondolat még így írva olvasni is!</p>
				<p>Hogy egy magyar nemes fia, kit apja már a bölcsõben státusférfinak szánt, kinek méltó dicsvágya az lehetne, hogy szónoklatait a politikai hírlapok per extensum közöljék, halljukokkal félbeszakítva, kinek hivatása a tusakodó pártok valamelyikének élén ragyogni: lemondjon e dicsvágyról, s lásson valami után, amibõl kenyeret kereshet.</p>
				<p>Az öreg Fehér föl is lépett fiának ez excentrikus ötlete ellen politikai tekintélyének és apai hatalmának egész súlyával, hanem a fiatal Gyula, ki még akkor legfeljebb tizenöt éves volt, olyan okos dolgokat beszélt neki és olyan nyugalommal, hogy az öregúr úgy érezte magát, mintha az volna az apa, és õ volna a fiú, aki most jó tanácsokat szed be akarata ellen.</p>
				<p>Olyanformákat mondhatott Gyula az apjának, hogy: Lássa, édesapám, a hír és dicsõség a mi családunk nevének ugyan használt, de vagyonának megártott. Jószágaink adósságokkal vannak terhelve, nagy részük pör alatt. A legelsõ tisztújítás, melyen az ellenpártnak sikerül a mienket leszorítani, tönkrejuttat bennünket minden tekintetben. Apám példája megtanított rá, hogy vesztheti el az ember vagyonát ezen a pályán, mások példája viszont megtanított arra, hogy ugyanezen a pályán hogy szerzett magának más ember nagy vagyont; s nekem ezt az utóbbit követni még kevesebb kedvem van, mint az elõbbit. A szegény embertõl ezen a téren mindenki fél és méltán, mert nagyon sûsû az eset, amikben azok, kiknek nem maradt egyebük a jó hírnevüknél, azt adták el; míg más pályán a szegény embernek, ki a munkához ért és kedvvel lát, nagy kelete van. Én tudom jól, hogy elébb-utóbb szegény ember leszek, azért engedje apám, hogy készülhessek rá.</p>
				<p>Az öreg Fehér ettõl fogva nem mert többet a fiának ellenmondani, engedte õt a politechnikumba menni tanulni gépkomponálást, kõtörést, földkóstolást, levegõcsinálást s más afféle abszurdus dolgot, amikre itt senkinek sem volt szüksége.</p>
				<p>Csak azt nem értette, hogy mint akar a fiú mindezekbõl majd megélni, hacsak valami gõzhajóhoz be nem szegõdik majd masinisztának, vagy talán valami külföldi cukorrépagyárnak lesz ügyvezetõje. Isten neki, ha kedve van hozzá, tegye; mert biz idehaza az õsi gazdaság sokkal jobban meg van már zilálva, mint hogy azt valami emberi hatalom még rendezni képes legyen.</p>
				<p>Amit Gyula megjövendölt, csakugyan be is következett. Még Bécsben volt, és tanulmányai utolsó évi folyamát hallgatta, midõn apjától egy levelet kapott, melyben az egész õszintén elmondja elõtte, hogy a sokáig fércelgetett vagyoni állapoton most már szakadásra került a dolog. Több hitelezõ felmondta kölcsöneit, s az égetõ váltók határidõ-hosszabbításait nem futja ki tovább a folyó jövedelem. Nincs más hátra, mint választani két nagy baj között; Gyula határozza el, melyiket találja a kettõ közõl kisebbnek: vagy meg kell válni jószágaik legnagyobb részétõl, talán az egésztõl is, vagy pedig elfogadni egy nemigen discretus ajánlatot, melyet egy nagy tekintélyû férfiú tett az alispánnak, azon esetre, ha ez az eddig sokképpen károsított ellenpárt részére tér át.  Az öreg tiszta lélekkel mondhatja, hogy készebb volna magát fõbe lõni, mint hasonló</p>
				<p>ajánlatokat meghallgatni, ha fia nem volna, akinek sorsa elõtte áll. Tehát Gyula határozzon. Ha õ azt mondja, hogy nem retten meg a tönkrejutástól, az alispán rögtön be fogja jelenteni a kridát; azonban meglehet az is, hogy Gyula, mint afféle újabb korbeli reális ember, aki gõzerõvel dolgozik, s pontosan ki tudja számítani, hány procent salétrom van egy mázsa guanóban, nem sokat ad az ilyen régimódi ideális fogalmakra; s minthogy neki úgysem lesz szüksége a politikai renoméra, plauzibilisnek találja tán azt a kilátást, hogy édesapja egy megfordított köpönyeg árán biztosítsa jószágait, amiket bizony különben örök idõkre elver a jég.</p>
				<p>Hét nap múlva e levél vétele után otthon volt Gyula. Éjjel-nappal utazott rémülten, hogy apjának megvihesse a választ. A koldusbot, a nyomorúság! Apám, amit választanod kell; de elveidbõl egyet se tagadj meg értem! Én már tanultam valamit, dolgozni is tudok, majd csak megélünk valahogy.</p>
				<p>Az öregúr sírva borult fia nyakába; hiszen így óhajtotta õ ezt maga is; csakhogy nem merte azt remélni: azt gondolá, hogy egy olyan embernek, aki fûrészmalmokat csinál, meg ásványokat kalapál, nem is lehetnek meggyõzõdései; mert azokhoz csak a jus publicum tanulmánya által jut az ember.</p>
				<p>Gyula rögtön kezébe is vette a szétzilált házi állapot rendbe szedését, s az elsõ héten annyira ment, hogy képes volt egy rendszeres mérleget készíteni az aktívák és passzívák mibenléte felõl. Az öregúr csak elbámult, mikor azt meglátta; sohasem volt õneki olyasmirõl fogalma, õ bizony sohasem rontotta vele magát; minek adjon az ember önmagának számot arról, hogy mije van és mivel tartozik?</p>
				<p>Gyula összevetésébõl kitûnt, hogy a kiterjedt gazdaságot tovább fenntartani lehetetlen, mert amíg az pontos számítás szerint 4 és 1/2 procentet hoz be, a rajta fekvõ terhek pedig 6 kamatot visznek el, így világos, hogy a gazdálkodás évrõl évre nagyobb kárral folytattatik, ezeket tehát minél elébb el kell adni, s áraikból a tartozásokat kielégíteni. Ezt pedig inkább kéz alatt kell tenni, mint bevárnia konkurzust, bárha ez kedvezõbb kimenetelt ígérne is, mert az embernek semmi sem olyan drága, mint a jó hitele, s a bukott név nem kevesebb gyalázat, mint a renegát. Így utoljára még megmarad két kis jószágocska az egész hajótörésbõl; egyik Mármarosban, a vaczkói rész, a másik pedig nem messze oda, Beregben a Tisza mellett: Burjános; ott ésszel és szorgalommal újra lehet kezdeni a gazdálkodást.</p>
				<p>Az öreg Fehér bámulva hallgatá fia terveit; õ maga ki sem tudott látni azokból a zavarokból, amiket ez szépen számokra szedve két oldalra hárított, s egészen meg volt lepetve azáltal, hogy Gyula még a burjánosi és vaczkói jószágrészeket megmenthetõknek tartja.</p>
				<p> Csakhogy, édes fiam, azok vajmi keveset ígérõ földek, amiktõl még soha haszonbért sem kaptam, sem pedig kölcsönt nem adott rájuk senki, mert az egyik csupa erdõ és kõsziklás hegy, a másik pedig tiszta puszta mocsár, amiben vadkutya terem és semmi más; azokból nem tudom, hogy élsz meg.</p>
				<p> Majd kitaláljuk annak a módját  vigasztalá õt a fiatal, húszéves ember , nincs rossz föld a világon. Követ és fát pénzzé lehet tenni, csak a módját tudja az ember; a vadkutyáknak pedig majd felmondjuk a haszonbért, csak én beszéljek velük.</p>
				<p>A burjánosi láp valóban gyönyörû látvány  költõnek, festõnek vagy vadásznak. Több mint ezer holdnyi tér rengeteg náderdõvel benõve, melyet nyaranta a mocsárok csodás növényzete tarkít.</p>
				<p> Oh, én sokszor vadásztam ottan vidrákra  szólt Gyulát oktatva az öreg Fehér , néhanapján ötvenet, hatvanat is elejtettünk egy hét alatt; ráültünk húszan, huszonöten olyan keskeny lélekvesztõkre, amikben csak két ember fér el; egy puskás meg egy kormányos, s egész nap elbarangoltunk a berekben; egyszer egy erdélyi professzor is jött velünk, nagy szakállú ember, nagy botanikus; az egész nap vízi virágokat szedett; azt mondta, hogy itt még olyan speciesek is vannak, amiket Diószegi sem írt le: igen boldoggá lett velük; másszor meg egy piktor hétféle rajzot vett a tájékról, mind igen szép volt. Estenkint aztán mindig a szigeten gyûltünk össze; van tudniillik ott egy emelkedett hely, egészen négyszegletû, mintha úgy hordták volna oda; mi Pogány-szigetnek neveztük azt el, mert a parasztok nem sokat tudnak róla, ott igen szép magas, terebélyes égerfák vannak, azok alatt csináltunk nádgunyhókat, ott mulattunk; a gunyhók még tán most is ott vannak.</p>
				<p>Az öregúr nagyot sóhajtott a beszéd végén: azok a jó mulatságok jutottak eszébe, miket ott a mocsári menhelyen víg társaság között tölte, vígan heverészve a puha fûben, ami sehol sem olyan szép, mint ott; ropogó tûz mellett, mely fölött csüngõ bográcsban illatozott a friss halászlé, s cserepcsikra szúrva a sistergõ vadászpecsenye, a csobolyó bor ott állt a levágott fatörzsre feltéve; a víg cimborák (mind kvalifikált derék nemesurak) úgy el tudtak mulatni egymással adomázva, politizálva.</p>
				<p>És mármost õ többet ottan nem fog vadászni, nem alszik ott többet a szabad ég alatt, nem lesi többet a vidrák nyifogását, a szalonka éjjeli suhanását, nem hallgatja a vízibika búgását a távolbul, s a millió béka zengõ kuruttyhangját, ami mind olyan szép volt együtt!</p>
				<p>Nem bizony, sem õ, sem senki más õutána, mert az a fiatalember, azzal a pezsdülõ szõke szakállal az állán, azokkal a távolba nézõ kék szemekkel, azon gondolkodik e percben, hogy milyen okos dolog volna ezt a szép lápot lecsapolni, drága földét végigszántani Howard-ekével, s júliusban ráereszteni azt az aratógépet, amit kicsinyben saját maga készített; arra a négyszegletû szigetre pedig építeni derék majorházat, ahonnan a jószág minden határát be lehetne látni, egyenes utakat, kanadai jegenyékkel szegve, vonván keresztül-kasul a rendezett téren; itt lucerna, amott répaföldek; mesterséges kaszálók, legelõk. Milyen szép lenne mindaz!</p>
				<p>Errõl azonban nem szólt semmit az apjának, hanem csak annyit mondott neki, hogy majd maga megnézi azt a birtokot, hogy miként lehetne haszonra fordítani.</p>
				<p> A nád importál valamit  volt az öregúr véleménye.</p>
				<p>Az öreg Fehér néhány hét múlva csak úgy hírhallásból, a szanaszét keringõ adomákból hallá meg, hogy a fia megbolondult; egész nap asztrolábiummal méri a burjánosi mocsár szélét, hosszát, s ijesztgeti a madarakat kitûzködött csóvás póznáival; azt mondja, hogy le akarja azt csapolni a Tiszába.</p>
				<p>Az öregúr ezt hallva, maga is komolyan aggódott, hogy fiával nem történt-e valami belsõ szerencsétlenség; az bizony nagy kár volna; mert hogy a burjánosi lápot valaki kiszáríthassa, az még soha embernek esze ágában sem fordult meg, de ha lehetõ lenne is, kellene arra egy millió, amit aztán a jószág szántóföld korában sem érne meg; Gyula pedig aligha rendelkezhetik nagyobb összeggel, mint amelynek leírására három szám elég, és így az ezresbe nem megy át.</p>
				<p>Gyula maga is látta azokat a gúnymosolygó képeket, amik furcsa foglalkozásai közben mérnökasztala körül megjelentek: lóhátas gavallérok, tajtékpipás ábrázatok agarak kíséretében, s bámulták alul-felül, hogy mit csinál; s kérdezgették tõle nyirkos naivsággal, hogy mi a fészkes mennykõ az a háromlábú, amin girbegurbákat húz; mit akar meglõni azzal a rézcsõvel. Adtak neki bolond tanácsokat is, hogy mit tegyen, ha azt akarja, hogy hirtelen kiszáradjon a mocsara. Egyik azt mondta neki, hogy terítse be itatós papirossal, másik ajánlotta az Archimedes tükrét, amivel koncentrálni lehetne a napsugarakat, s így kiszárasztani a vizet; harmadik azt mondta neki, hogy fúrasson egy nagy lyukat a mocsár közepén, majd azon keresztül lecsorog a víz a föld gyomrába.</p>
				<p>Gyula hidegvérrel hallgatta az élceket, és mérnöki flegmával nivellírozott tovább. És addig nivellírozott, addig kalkulált, míg egyszer rájött, hogy a lápot félkörben átnyaláboló Holt-Tisza vize másfél lábnyival alantabb áll, mint a mocsár vize maga.</p>
				<p>Ez megfoghatatlan volt. Mi az oka hát annak, hogy a mocsár vize le nem szivároghat a Tiszába? Valami rejtett gátjának kell lenni valahol. Hogy lehetne ezt a gátat kitalálni? Ez éppen a nehéz feladat. Legegyszerûbb lett volna ugyan egy széles csatornát vágni a mocsáron végig egész a Holt-Tiszáig, hanem ahhoz kellett volna 50 ezer forint legalább; errõl tehát le kelle tenni. Forró nyáron szoktak a mocsár szélében benyúló keskeny földnyelvek képzõdni, miket a vizek közõl a nap heve kiszikkasztott; azokat rengõ bürük kötik össze egymással; csalóka viruló mezõk, miken benõtt a fû, miket virágos szõnyegként lep el a buja tóvirág, mely szirmait a napfényre hozza, s gyökereit szövevénnyé fonja a mély víz színén, hogy e lebegõ eleven hidakon ismerõs vadász keresztül-kasul járhatja az egész lápot; egy-egy magánosan álló fûzfa azt is megmutatja, ahol közel a föld a víz színéhez; de egyebet azután nem is lehet megtudni. Arra a kérdésre, hogy a roppant kokojszás területen hol lehet tömör gát rejtve az embermagasságnyi rõt sás alatt, semmi tapasztalás sem bír felelni.</p>
				<p>De bírt felelni az ész, a tudomány.</p>
				<p>Gyulának elsõ gondja volt ez emberlaktalan vidéken védett tanyát állítani fel ideiglenes ottléte alatt, s e célra legalkalmasabb volt az apja által említett Pogány-sziget.</p>
				<p>A szabályos négyszög, amit e sziget képezett, elsõ tekintetre mindjárt felötlött a mi ifjú tudósunknak. Mi lehetett ez? Kétségtelenül emberi mû. Talán dák õrsánc, vagy avar földvár? Ezt kitudni igen fontos kérdés volt rá nézve. Mert ha dák õrpont az egész, akkor nincs mit kutatni felõle tovább, de ha avar telep volt, akkor itt körül meg kell lenni a körsánc romjainak, aminõket egykorú írók körülményesen leírnak, annyira, hogy a vár nagyságából ki lehet számítani a körsánc terét, annak távolságát a központtól s emelkedettségét.</p>
				<p>Az ifjú tudós elkezdett a négyszögû tér oldalaiban ásatni, s néhány ölnyi bontás után napszámosai egy leásott faderékra akadtak, melyen még látható volt a szenesülés nyoma; ahogy azt leverték, nyomban mellette volt a másik és a harmadik cölöp, s odább egy egész sor.</p>
				<p> Megvan, megvan!  rebegé örömmel az ifjú, olyan örömmel, hogy munkásai azt hihették felõle, hogy a Dárius kincseinek akadt nyomára; õ pedig hevesen hozzáfogott a munkához; ismét nivellált, kalkulált, méregetett, s másnap megmondta embereinek, hogy menjenek ki ide és ide a megjelölt pontokra; ott kezdjenek el ásni, s ha találnak hasonló levert cölöpöket a földben, siessenek õt tudósítani.</p>
				<p>Elsõ nap haszontalan volt minden fáradság. Az emberek nem fedeztek fel egyebet vidra-barlangoknál, egynéhány vidrafiút el is hoztak elevenen, s szörnyen csodálkoztak rajta, hogy Gyula úrfi nem örül nekik.</p>
				<p>Másnap lélekszakadva jön egy embere jelenteni, hogy találtak szenes oszlopot; nem is egyet, hanem egy egész sort és alatta megint egy másik sort.</p>
				<p>Gyula örömtõl reszketve sietett a helyre, s mikor odaért, levette kalapját és az égre nézett.</p>
				<p> Miért ad ez most hálát az Istennek?  kérdezék magukban a munkások.</p>
				<p> Mármost gyõzni fogok  szólt letörölve az izzadságot homlokáról. Ah, háladatos izzadság volt az, mit az ész fáradalma vert ki. Ki hinné azt, hogy az ember még az archeológiának is hasznát veheti? Az ismerõsök nevettek rajta, hogy Gyula kincskeresõ lett.</p>
				<p>Gyula ekkor besietett Nagyszõllõsre, s egy négykerekû malmot rendelt meg ottani mesterembereknél, melynek szerkezetét saját terve szerint adta eléjük. Az ismerõsök most nevettek még csak hallatlanul rajta. Gyula molnármester lesz, malmot épít a tóra, s széllel fogja hajtatni.</p>
				<p>A városban éppen egy olasz ezred néhány százada tanyázott, mely közt több istriai legény volt, ennek Gyula utánajárt, s a parancsnokkal beszélve, sikerült neki azok közõl negyvenet teendõ munkálataira megnyerni. Azok már jártasak voltak az ilyes munkában, mely elõtt az ott lakos magyar csak a fejét vakarta, a rusznyák pedig éppen kétségbeesett.</p>
				<p>E negyven legénnyel nekiindult Gyula a nagy munkának. Õ maga vezette azt, kimérte a csatorna szélét, hosszát, melynek a láp alatti gátot ketté kell szelni, a víz lefolyásának medrét, annak valószínû erejét, s maga is osztozott a munka minden fáradalmában, ott járt munkásaival a legveszélyesebb helyeken, hová csak hosszú deszkákon lehetett járulni, miket az ember a talpa alá kötött, s rövid idõn oly barnára süttette magát a nappal, hogy maga sem ismert volna magára.</p>
				<p>A környékbeliek nevették a munkát. Gyula piócákat fog, meg csíkkal kereskedik. Tréfából küldtek is a nyakára egy piócakereskedõt, hogy alkudozzék vele egynéhány mázsa vérszopó állatra.</p>
				<p>A fiatalembert mindez nem zavarta meg; õ folytatta megkezdett dolgát, s õsz felé készen volt a csatornájával, melyen keresztül emberek bámulatára eleven víz kezdett lefolyni, s akkor ráépítteté a négykerekû malmot, s õröltetett rajta olyan lisztet, amilyet még nem láttak Bereg vármegyében.</p>
				<p>Most már aztán kevesebb anekdotát mondtak róla. Ez bizony élelmes gondolat volt! A malom télen sem áll be; kikeresi a költséget, s valami szegényes hasznot is hajt; ha az ifjú embernek csak az volt ambíciója, hogy legyen kenyere, az már van.</p>
				<p>Igaz biz az, hogy nem is sokkal többet hozott a puszta kenyérnél; de Gyula meg volt vele elégedve. Igen kevéssel beérte, és igen sokat dolgozott; csekély jövedelmébõl a tavaszi munkákra is kellett félretenni, sõt apjának is juttatni belõle. Õ gyakran a szó szoros értelmében napról napra nem evett egyebet kenyérnél és szalonnánál, asztalán soha bor nem állt, semmi társaságba nem járt, s minden kiadása csupán szükséges könyveire s technikai mûszereire történt.</p>
				<p>Mint látjuk, ez a Gyula úrfi a legprózaibb ember a kerek földön, és mégis  elõre merem mondani, hogy ez lesz történetünk hõse, akit a végén majd mindenki úgy meg fog szeretni, mint ahogy már eddig én megszerettem.</p>
				<p>Jött azonban a tavasz; amint a hóvíz lefutott, a burjánosi láp olyan képet kezdett ezúttal mutatni, hogy ha azt jólelkû keresztyén ember meglátta, rögtön elõfogta a csuklás ijedtében. Egy nagy vörösbarna tér látszott messze elterülve, melyen semmi fû és nádszál nem zöldült, az egész éven át folydogáló víz apródonkint mind megszökött a zsombékos bürü alól, s most az ölnyi magasságban az iszapos föld felett kiszáradva függött, egyik zsombék oldalából a másikba fonódva; az egész ezer holdnyi tér sivatag takaróval behúzva, összegubancolt nád- és fûgyökér, száradt hínár és aszu-páfrán embert elnyelõ magasban, melynek kietlen rejtekében most már igazán tenyészhetett vadkutya és hétfejû sárkány, amennyi csak akart.</p>
				<p>A környék földesurasága most már igazán felförmedt Gyula ellen. Gyula farkastenyésztõ-intézetet alapít, Gyula sárkánykígyókat fogad fel kosztba; hét mérföldnyi kerületben a burjányoshoz nem lehet sem ökröt, sem lovat a mezõre kihajtani, mert azt mind elkapják a burjányosi szakállas farkasok; a tömérdek rókától pedig, ami ott elszaporodik, baromfit nem tarthatni három vármegyében: isten csudája lesz, ha a griffmadár is meg nem terem benne.</p>
				<p>A lárma olyan nagy volt, hogy az öreg Fehér maga is ijedten futott fiához, s nagyon megcsóválta a fejét, mikor e rútul elváltozott mocsár képét meglátta; amíg odáig ért, az úton legalább ötven tekenõsbékát látott keresztülmászni, amint egyik zsombék alól a másik alá bújtak.</p>
				<p> Édes fiam, mi lesz ebbõl mármost? Ez egészen el van rontva. Eddig csak legalább volt valami; mocsár volt, lehetett benne nádat vágni meg vadászni, de most már egészen az ördög bozótja lett, aminek tájékára sem lehet menni. Nem hiszem, hogy szalamandra is ne lenne itt az alatt a sötét nádlabirintus alatt.</p>
				<p> Bizony az meglehet, hogy van  szólt Gyula nevetve , hanem hiszen majd itt lesz Szentgyörgy napja, akkorra fel van minden mozogható állatnak mondva a szállás.</p>
				<p> De ki az ördög hajtja ki õket innen?</p>
				<p> Hát rájuk gyújtjuk a ház tetejét, s aki odább nem hurcolkodik, bennég.</p>
				<p>Az öreg Fehér félrecsavarta rá a fejét, s azt mondta, hogy õ erre nem gondolt.</p>
				<p>Gyula ekkor elébb védárkokat húzatott a malomtól néhány száz lépésnyire, szinte a négyszögû sziget körül, ezeket meg kellett óvni a tûztõl; akkor körös-körül egyszerre meggyújtotta a zsombékokat.</p>
				<p>Hetekig, havakig tartott a mocsár égése; éjszakánkint gyönyörû látvány volt az, amint a zsombék alatt harapózó láng rózsaszínû fénnyel borítá messze a földet, a recsegõ nádas fényes lángtenger volt, melyben a nedvesebb bürük, mint barnavörös szigetek, látszottak libegve úszni, közepeikbõl, mint tündéri élõfák, lombos füstoszlopok emelkedvén magasra hulló tûzgyümölccsel; majd mire lassankint izzóvá melegült a lég az égõ mocsár felett, dühös forgószelek ölelkeztek össze a zsarátnak színén, égõ tûztölcséreket képezve, mik sebesen nyargalva táncoltak alá s fel a pokoli táncszérûn, némelyik olyan volt, mint egy szárnyas orsó, melynek hegye a tüzes talapzatot éri, másik mint egy hegyével lefelé állított piramid, melynek széles talapja a fekete felhõk között vész el; minden éjszaka lehetett látni e tündéri táncosokat, amint a mocsár egyik szélitõl a másikig lejtettek, s ott eltûntek a pusztában, amint a kopár földhöz értek.</p>
				<p>Ilyenkor éjszaka, mikor legjobban táncoltak a tûzoszlopok a lángoló zsarátnak felett, Gyula felkölté cselédjeit, s körüljárta velük az egész izzó tért. Itt-amott fekete vonalak látszottak meg azon, mik mélyen benyúltak a lángpiros mezõbe; azok nyirkos bürük szövedékeit árulák el, miknek nedves gyökérhalmaza ellenáll a lángnak, s míg körüle és alatta minden hamuvá ég; dacol a lángokkal.</p>
				<p>A merész ifjú e sötét vonalakat keresé fel munkásai élén; behatolt rajtuk a tûtenger közepébe, ott járt az ingadozó hídon, melynek nyílásain át beláthatta a lábai alatt ölnyi mélységben izzó tõzegparázst, s segített szétverni a nedves bürüt, mely a tûz kitörését gátlá. Apja jajveszékelve látta õt e halálos munkában, de nem bírta visszatartani; az ifjú tréfának találta mindezt. Óvatosság mellett az egész lángtenger felszínét keresztül-kasul lehet járni, mert az csak hónapok múlva fog beroskadni, s éppen azért rajta kell lenni, hogy mindenütt egyenlõen hamuvá legyen, s szenesülve ne maradjon, mert az nem használ úgy a földnek.</p>
				<p>Mentül tovább terjedt a tûz, annál hangosabb kezdett lenni az a gonosz hangverseny, mely a négyszögû szigeten támadt. Eleinte csak egyes farkasordítás vagy vonító vidrahang szólt bele a lángrecsegésbe, amint fészkérõl felriadt vad a tûz elõl a magasabb szigetre menekült. Amint azonban a körös-körül terjedõ láng napról napra szûkebbre szorítá a tért, mely a közbeszorult fenevadak menhelyéül szolgált, amint a rókák, farkasok, vidrák és hiúzok falkái hasztalan nyargalták köröskörül azt a füstölgõ partot, mely mindig összébb szorult, elkezdett valami pokolbeli zsivaj és ordítás hallatszani a sziget tájáról, melynek hallatára az öreg Fehér sóhajtva szólalt fel:</p>
				<p> Milyen kár, hogy ennyi szép vad puskalövés nélkül vesz el.</p>
				<p> Csak várjuk el õket!  vigasztalá õket Gyula  egy hét múlva majd helyünkbe jönnek.</p>
				<p>Az öregúr nem érté ezt a jövendölést; pedig Gyula váltig biztatta rá, hogy csak állíttassa cselédeit lesbe a malom gátja mellé, majd lesz itt nemsokára valami.</p>
				<p>Az természetes volt. Amint a megszorult fenevadak látták, hogy a tûz egyre szûkebb körbe szorítja õket, nem találták biztosnak a szigeten maradni, hanem elébb egyesével, azután falkánkint menekültek a vízárkon keresztül, mely egyedüli szabad út volt a lángtenger közõl; az pedig egyenesen a malom ablakai alá vitte õket, ahonnan biztos lövésû vadászkéz minden irgalom nélkül elejtheté.</p>
				<p>Az öreg Fehérre nézve ekkor kezdõdtek csak a gyönyör napjai: egy-egy nap több farkast és vidrát lõtt le lábáról, mint hajdan egy egész hajtóvadászat alatt, s öröme kimondhatlan volt, amikor egy kósza hiúz is akadt puskája hegyére. Utoljára már nem maradt semmi vad a szigeten, minden zaj elhangzott: csak a tekenõsbékák süvöltése hallatszott még néha éjszakánkint, azok ott is vesztek  és nem nagy kár értük.</p>
				<p>Az elhamvadás mûtéte egész nyárközépig tartott, akkorra a régi mocsár helyén egy szürke-barna tér maradt, melynek közepében egy zöld fákkal benõtt sziget látszott, s melyet egy kis patak szelt keresztül, ugyanaz, melybõl hajdan a mocsár támadt, s mely most bõ forrásvízzel látta el környékét.</p>
				<p>Gyula fogadott munkásokkal, mert még sem bérest, sem marhákat nem tarthatott, felszántatá a kiégett tért, bevetteté õsszel búzával, repcével, s a másik esztendõn olyan termése volt az õserejû föld barázdáin, hogy a puszta jószágáért százezer pengõt kínáltak neki.</p>
				<p>Természetesen nem adta senkinek, hanem eladott termékei árán rendbe hozta gazdaságát, házat épített a kis sziget magaslatára, körülültette fákkal egész birtokát, és azontúl nem szorult többé senkire; és azontúl nem nevette többé senki, ha valamihez kezdett.</p>
				<p>Két év múlva alig ismerünk rá a burjányosi lápra. Gazdag mezõk, virágillatos repceföldek terülnek elõttünk, beszegve sugár jegenyefákkal; a Tisza partjait fiatal nyárerdõ fedi, a kis sziget gyümölcsfákkal körítve, rajta ízletes úri lak, mely az emelkedett dombtetõrõl a távolba látszik; a szabályos utakon kövér vonómarhák takarítják be a most kaszált takarmányt, méla kolomphangot vegyítve a napvilágos délutáni csendbe; a mezõn sûrû zöld boglyák egymás sorjában, lapályosabb réten legelészõ tehéncsorda; mindenütt élet, elevenség és gazdag tenyészet.</p>
				<p>És mindezt semmibõl állítá elõ egy ifjú értelem és kitartó erõ.</p>
				<p>Ez az átváltozott táj a legszebb költemény, s aki ezt kigondolta és létrehozni bírta, a legköltõibb kedély.</p>
				<p>Az öreg Fehér most ott lakik fiánál, s kezdi átlátni, hogy a tudomány egyébre is való, mint hogy az embert valami hivatalba segítse. A környék csúfolódói is eljárnak most Gyulához  tanulni, s úgy beszélnek, mintha õk azt elõre mind igen jól tudták volna, amit õ tenni fog, s jó tanácsaik nyomán jutott volna oda a fiatalember, ahol most áll.</p>
				<p>Mint mondják: igen jó gazda. Tud bátran költeni ott, ahol kell, és takarékos lenni a maga helyén. Jószágán vasgépek dolgoznak, még akkoriban nagyon gyéren ismeretesek a két hazában. Termeszt olyan egzotikus növényeket, miknek más hírét sem hallotta, s semmi sem vész nála kárba. Az öreg Fehér azt állítja, hogy az egész gazdaságból semmi sem hiányzik egyéb  mint egy jó feleség.</p>
				<p>Gyula nem szokott az ilyen célzásokra felelni.</p>
				<p>Az ilyen számoló, praktikus ember nem nyilatkozik oly könnyen, nem ragad a lépre.</p>
				<p>Az ilyen kémikus, mechanikus, politechnikumot végzett ifjú, aki megtanulta a nivellálást, szögletmérést, földismerést, a pondus specificum, a vis centrifuga és centripeta tanait, bizonyosan tudja azokat alkalmazni a házasság dolgában is. Ez bizonyosan nem házasodik elébb, mint amíg választottjának hozományát annak fényûzési képességével egybe nem hasonlítá, míg szántóföldeinek glébáját meg nem becsülte, hányadik klasszis; míg aktíváit, passzíváit kedvezõ súlyegyenbe nem hozta; reményteliségeit fel nem számítá, s anyagi állapotát skála szerint meg nem mérte, mert hisz az ilyen praktikus emberek nem poétáznak, nem ábrándoznak, nem lesznek szerelmessé, hanem csak kalkulálnak és méregetnek.</p>
				<p>Egyszóval Gyulán rajta veszett a praktikus gúnynév. Vehette megtiszteltetésnek, vehette másnak is, ahogy tetszett.</p>
				<p>A következõ évben ismerõseit még nagyobb csodába ejté. Késõ õsszel, mikor a mezei munkának szünete volt, felrándult varbói részbirtokukba, s onnan két egész hónapig vissza sem jött.</p>
				<p>Mit csinálhatott, mi dolga lehetett ott?  azt kitalálni igen nehéz volt egyhirtelen.</p>
				<p>A Fehér család varbói birtoka, amennyire lehet, még regényesebb szépségekkel volt megáldva, mint a burjányosi elátkozott vadon. Ez is hasonló elátkozott tájék, csakhogy más jellegû. Magas hegyszakadékok közé beékelve, kietlen bükk- és fenyõerdõk tája, miket a szilaj zivataron kívül alig irtott valaki más világ teremtése óta.</p>
				<p>A meredek hegyoldalból zuhogó hegyi patak omlik alá, mély medret ásva magának a sziklák között, melyet itt-amott félig eltakart a keresztülomlott szálfák tömege; az irtatlan bozótban jó helyet talál a vadpáva szilaj táncát járni, s ha nagyon bolygatnák a csalitokat, nem hiszem, hogy bölényt ne lehetne felzavarni belõlük, medvét pedig így is minden esztendõben lõnek kettõt-hármat, csak amelyik a hegyaljában lézengõ hamuzsír-égetõ tanya közelébe vetõdik.</p>
				<p>Mit tudhatott Fehér Gyula ezen az utálatos regényes helyen hónapokig mívelni, az minden józan gondolkozású ember elõtt megfoghatatlan volt. Pisztrángokat akar termeszteni a hegyi patakban? Vagy farkasvermeket ásat? Tán csak nem akarja planíroztatni a hegyormokat?</p>
				<p>Magával vitt cselédei beszélik, hogy ott igen különös életet folytat. A hegyek különbözõ pontjain kalyibákat építetett magának, amikbe éjszakázni visszatér, mikor a hosszas barangolásban kifárad. Néha a farkasok majd kihúzzák onnan, egész éjjel ott ordítanak kunyhója körül.</p>
				<p>Korán reggel megint nyakába ölti a hegyet, vállára veti duplapuskáját, vadásztarisznyáját, kezébe fog egy vasas végû botot, melynek a túlsó végén kalapács van, s este, mikor hazajön, akkor tele van a vadásztáskája  ne gondolja senki, hogy talán császármadárral vagy fajdtyúkkal, hanem diribdarab kövekkel, miket úton-útfélen összeszedett, s otthon azután különválogat.</p>
				<p>Egész nap töri, kalapácsolja a hegyet minden irányban, jegyeket vés a fákra, karókat ver le a földbe, mappát rajzol, kalkulál, tüzet rak, követ pirít, ás, vés, fúr, farag: lehetetlen, hogy meg ne legyen õrülve.</p>
				<p>Majd meg napszámosokat fogad, egy-egy ponton iszonyú gödröket ásat velük, azokat ismét betemetteti, s odább megy. Minden ok és belátható cél nélkül egész barlangot vájat a hegy oldalába, s azután azt mondja, hogy mármost jól van. Némelyik barlanggal meg van elégedve, másikkal nincs. A minap a hamuzsír-égetõ fálában mindenféle barna, veres és lilaszín köveket talált, azokért egész inkvizíciót tartott, hogy honnan kerültek ezek oda; persze az a jámbor nem tudott egyebet telelni, mint hogy neki a vízomlás hozta oda. De honnan? Ezért a kérdésért megint valami rusnyáknak tûvé kellett tenni az egész hegyet, s törni, vájni a vízmosás medrét.</p>
				<p>Egyszer azután, mikor a hó leesett, telerakta Gyula a kocsiülést a diribdarab kövekkel, s megparancsolta, hogy tavaszig semmihez hozzá ne nyúljanak, amit õ ott ásott és kipécézett.  Ugyan kinek is lett volna rá gondja?</p>
				<p>Azzal egyenesen felment Pestre, onnan Gyõrbe és Bécsbe; végre Bécsbõl írt édesapjának egy lakonikus levelet: Kedves apám! Szíves felhatalmazásodnál fogva, mely szerint jószágaink iránt rendelkezhetem, mai napon szerzõdést kötöttem egy részvényes társulattal egy varbói jószágunkon megnyitandó vashámor iránt.</p>
				<p>Az öregúr erre csakugyan komolyan megijedt.</p>
				<p>Ez már több volt, mint vakmerõség! Gyula e lépéssel azt az egész vagyonát, mit a burjányosi remeklésével szerze, kockára tette; mert hiszen ki mondhatja azt meg elõre neki, hogy mi lakik a föld gyomrában? Nem is mert róla szólni senkinek; annyira félt, hogy most már a világ nemcsak sajnálni nem fogja, hanem kacagni fog rajta.</p>
				<p>Pedig biz azt a világnak meg kell tudni; a társulat, mely Gyula tervére vállalkozott, ezer darab ötszázforintos részvényt bocsátott ki, melynek felét maga Gyula megtartotta, tíz száztóli volt az elsõ befizetés, azzal rögtön elõkészületeket tettek az akna megnyitásához, az olvasztókhoz, a hámorokhoz; minden száj feléjük volt fordulva készen a kacagásra, mindenki bizton hitte, hogy a második részlet fizetésére nem kerül a sor, mert akkorra szétszaladnak a részvényesek, otthagyva befizetett pénzüket. Csakugyan nem is került a sor a második részlet fizetésére, mert a megnyitott vasbánya az elsõ évben oly gazdagon fizetett, hogy a költségeken felül tizenkét száztóli maradt osztalékul a részvényeseknek.</p>
				<p>Most aztán mindenki sietett összecsapni a kezeit, s azt mondták, hogy ez a Gyula mégis rettentõ szerencsés ember. Pedig nem rettentõ szerencse volt az, hanem egy kis szerény tudomány. Gyula ezáltal gazdaggá tette családját. A vasbánya szilárdabb pénzforrás volt minden uradalomnál, ezt nem verhette el a jég, ennek nem ártott meg a rossz vásár; a vasnak mindig van kelete.</p>
				<p>A vidéken kezdett Fehér Gyula azoknak a kellemetes hírébe emelkedni, akiket úgy neveznek, hogy jó parti.</p>
				<p>Érti az ember alatta, hogy jó parti férjhez menendõ leányok számára.</p>
				<p>Fiatalsága mellett öntehetsége, merész számításai, szilárd kitartása által vagyonosságra vergõdve félig-meddig bukásban levõ családjával; amellett kissé különc, ami õt csak érdekesebbé teszi; nem csoda, ha sokat beszéltek arról, hogy vajon kit fog elvenni.</p>
				<p>Az öreg Fehér maga is nagyon sokat szeretett errõl a tárgyról fecsegni a kolozsvári és nagyváradi kaszinókban, nem lévén más dolga azóta, hogy a fia gondnoksága alá került, a kaszinóban ülésnél.</p>
				<p>Az õ fecsegéseire építkezve lehetett Gyula szándékai felõl véleményeket építeni.</p>
				<p>Az egyik azt mondta; az ilyen speculativus, számító ember, mint Gyula, aki meg tudja mondani, hogy hány mázsa répában van annyi tápláló erõ, mint egy mázsa szénában, bizonyosan házasodni is számításból fog, s valamiképp nincsenek elõtte biztosságban a hegyek gyomrába rejtett ércek, hogy õ azoknak értékét diametraliter ki ne vesse, hasonlóképpen ki tudja kalkulálni leendõ menyasszonyának hozományát is, ami még az apák és nagybátyák ládáiban fekszik.</p>
				<p>A másik azt állította, hogy nem! Gyula nem olyan ember; õ nem tekint pénzre, nagy vagyonra, mert az õ elve a belterjes gazdaság; hanem inkább olyan leányt keres, aki jó gazdasszony, ért a háztartás vezetéséhez, takarékos, házias;  ne is legyen valami nagyon szép, hogy ne kelljen félteni; mert a féltékenység igen zavaró akadály a sok munkával és spekulációval elfoglalt ember ügyeiben, aki gyakran kénytelen utazni, s ritkán van odahaza.</p>
				<p>Mások megint azt fogták rá, hogy tudós nõt keres: olyat, aki geognóziát, trigonometriát tanult, aki neki a nivellációkban, földfúratásokban segíthet, aki rajzolni tud, aki rettenetes aequatiókat és logaritmusokat ki tud számítani, s minden napról kereskedõi könyvet vezet.</p>
				<p>Akik valami jobbat akartak róla véleményezni, azoknak úgy tetszett, hogy Gyulának lehetetlen magyar leányt venni nõül, mert ilyen embernek az nem lehet ideálja, õ bizonyosan angol nõt fog hozni egyenesen Angolországból; azért is tanult meg angolul, hogy tudjon majd vele beszélni, ha lesz; s elõbb-utóbb valami tengerparti városba fog megtelepülni.</p>
				<p>A leggonoszabb nyelvek pedig éppen azzal rágalmazták, hogy ennek bizony semmiféle asszony sem kell, mert ez remetének készül; reggeltõl késõ éjszakáig mindig dolgozik, rá sem érne, hogy valami asszonyfélével szót válthasson, mely speciest úgysem tartja egyébnek a gazdasági és technikai gépek sorozatában felesleges pénzfogyasztó-masinánál.</p>
				<p>Ezt a sok mendemondát rendesen mindig maga az öreg Fehér kezdte meg a fia felõl, ellenállhatlan ösztönök mûködvén benne arra, hogy szüntelen fiáról beszéljen; rendszerint olyan rendkívüliségeket gondolt ki felõle, amiket õ maga is komolyan hitt, és nem bírt magában tartani, s amikbõl többnyire szó sem volt igaz. Az öregúr ilyenformán azáltal, hogy fiát bámulta, maga szaporítá felõle a pletykabeszédet, ami pedig, mint tudjuk, mindig oly jól terem: erre nincs se fagy, se száraz esztendõ.</p>
				<p>Gyula pedig oly közlékenytelen volt. Senkivel sem barátkozott, senkihez sem vonzódék legközelebb ismerõi közõl, kerülte a köröket, ahol kíváncsiak voltak õt megismerni, s a számára ajánlgatott kétséges színezetû kitüntetéseket elég okos volt nem keresni.</p>
				<p>Ellenben voltak olyan kedves nyugpontjai lelkének, amiket szeretett felkeresni; atyjának régi barátjai, kiket az öregúr maga is igen elfelejdegélt már; szerény lelkészek, tiszttartók, kik atyjának házát akkoriban látogatták, mikor az még csak esküdt volt a vármegyében, s akként maradoztak el tõle, amint az mindig magasabb hivatalokra kezdett emelkedni; restellték a jó emberek, hogy õk olyan alant maradtak tõle, s azt hihették, hogy ennek kellemes dolgot cselekesznek, ha nem alkalmatlankodnak nála.</p>
				<p>Ezek nem is ismerték Gyulát másról, mint hogy látták õt igen kis fiúnak igen sok esztendõ elõtt, s örültek neki, hogy ilyen szépen megnõtt. Ezek rendesen még azt sem tudták, hogy tekintetes barátjuk, az öreg Fehér vagyonában és tekintélyében úgy megfogyatkozott: hagyján még azt, hogy e vagyont és tekintélyt az ifjú sokszorosan visszaszerezte. Annyit tudtak felõle, hogy Gyula okleveles mérnök. Ez közelebb hozta õt hozzájuk. Arról, hogy Gyula neve már a hírlapokban is forgott, itt rendesen nem tudtak semmit; voltak abban az idõben még olyan boldog családok, ahová a kisasszonyok divatlapjain kívül más lap nem járt, a családapákat nem érdekelte a politika, s miattuk külföldön, belföldön történhetett akármi nagy és rettenetes esemény, õk meg sem tudták azt.</p>
				<p>Ilyenformán találkoztunk már egyszer Málai Máté uram ezüstlakodalmán Gyulával; akkor még a neve után sem tudakozódtunk. Láttuk õt mint szerény, feltûnni nem képes ifjút, ki ha nem jön is zavarba, de még elpirul, ha hozzá szólnak; s tanúi voltunk annak a találkozásnak, ami közte és az ifjú Somlyóházi grófkisasszony közt történt a zálogosdiban, s talán önkénytelen volt nálunk az a gondolat, hogy ez a két ifjú lélek egymást megszerette. És bizonyosan igazunk volt benne.</p>
				<p>Mindennapi ember fejet csóvál erre, s azt mondja: boldogtalan szerelem.</p>
				<p>Mi lehetne ebbõl? Hogy közelíthetnének annyira egymáshoz egy gazdag, hatalmas családból eredett grófhölgy s egy köznemes fia, aki még csak nem is státusférfiúi celebritás, s imádottjához képest mindenesetre igen szegény legény, hogy valaha azon a mérhetetlen tengerén keresztül az elõítéletnek, ami õket elválasztja, egymásnak kezeiket nyújthassák?</p>
				<p>Egy Borcz Adorján könnyen tudott magának felelni hasonló kérdésre: Én is gróf leszek; címre szert tenni könnyû, csak pénzbe kerül; fellépni mint gavalléros hódító, ragyogni akármi úton-módon megnyert magas összeköttetésekkel: ez neki mind biztos kilátás volt, s ha arra gondolt, hogy az, akit szeret, grófnõ, azt is büszkeségéhez számítá. De Gyulára nézve, ki önként, szabad akaratjából, nemesi rangján alul választott magának pályakört, ki tudta azt jól, hogy kortársai, ismerõsei tréfát csinálnak az õ munkás életébõl:  visszariasztó volt a parvenü neve. Egy ember, aki addig játssza a demokratát, amíg végre egy grófi családba tolakodik fel.</p>
				<p>Bizonyára õ nagyon jól meg fogja õrzeni azt a titkot, hogy szerelmes, és rajta lesz, hogy el ne árulja azt.</p>
				<p>Ezek a büszke fõurak nem fogják õt lenézésükkel agyonsújthatni; ezek a szeszélyes úrhölgyek nem fognak kacaghatni balga szenvedélyén, minden lépten éreztetve a tolakodóval azt a kínzó fensõbbséget, mit elõkelõ nevelés, megszokott önbizalom, tágabb világnézlet ad a kedélynek, s mely annak mint egy szemrehányás villog untalan arcába: Tudnál-e hozzánk hasonlítani?</p>
				<p>Azonban  ki tudja: hátha nem oly büszkék azok a fõurak, nem oly szeszélyesek az úrhölgyek, minõknek õket a regényírók rajzolják? Hátha az is megtörténhetik a világon, hogy egy fényes nevû delnõ igazán szeressen egy ragyogó név nélküli férfit, s õ kérdezze akkor azt magától: Tudnék-e én tehozzád hasonlítani?</p>
				<p>Meglátjuk azt még.</p>
			</div>
			<div type="chapter">
				<head>
					Hogy támad az ismeretség?
				</head>
				<p>A törökök szánalomra méltó embernek tartanak mindenkit, aki utazik.</p>
				<p>Az utazás apró kényelmetlenségei közé tartozik az is, mikor az ember nem ismeri az útitársát; az egyik meghúzza magát az egyik szegletbe, a másik a másikba; egyik sem tudja, hogy mit szóljon a másikhoz; vajon nem bántja-e meg azáltal, ha megszólítja; és micsoda nyelven beszéljen vele, vajon nyájas emberrel van-e dolga vagy gorombával, s órákig elkémlelheti egymás arcát, töprenkedve amannak kiléte felõl, amit persze az arcvonásokból nagyon nehezen lehet kitudni.</p>
				<p>Hát még mikor magunkforma jámbor embernek azt mondja a kalauz: Csak tessék beülni a hintóba, nincs odabenn senki más, mint a <hi>gróf úr</hi> maga.</p>
				<p>Fehér Gyulának Füzesgyarmatról Kolozsvárra kellett utaznia valami ügyesbajos dolgában, amikor a kalauz ezzel a biztató szóval segítette fel a Biazini-gyorskocsi lépcsõin.</p>
				<p>A jámbor ifjú nagy vigyázatossággal lépett be a hintóba, nehogy akaratlanul megtudja, hogy méltóságos útitársának vannak-e tyúkszemei, és érzékenyek-e; azután szépen félrehúzta magát a másik szegletbe, s gondja volt rá, hogy a köpönyege amazéhoz ne érjen: az övé egy kicsinyt sáros volt; nagy sártengeren utazott Gyarmatig.</p>
				<p>Útitársa, akirõl a kalauz annyit mondott neki, hogy gróf, szürke farkasprémes köpenyébe burkolva ült a hintó egyik szegletében, kék szemüvegét az érkezõ felé fordítva.</p>
				<p> Ugyancsak megnéz  gondolá magában Gyula, s tanakodott rajta, hogy nem kellene-e megszólítani.</p>
				<p>A kocsi megindult; a hintó hányódott-vetõdött a kíméletlen úton, a gróf úr szemüvegei egyre zsenírozták a fiatal útitársat.</p>
				<p>Már az éppen kezdett valami tárgyra akadni, ami felett beszédet lehetne kötni a folyvást ránézõ útitárssal: az út egyik felén tudniillik igen jó, a másikon igen rossz vetések látszottak, érdekes lehetett megvitatni, honnan eredhet e különbség ugyanazon földben; midõn bizonyos horkolási hangok egészen más gondolatra téríték; a gróf úr bizony egyre alszik, s kisebb gondja is nagyobb annál, hogy útitársát folyvást nézze; ezt csak a szemüvegek tették.</p>
				<p>E felfedezés után Gyula is hanyatt tette magát a párnák közé, s versenyt aludt útitársával.</p>
				<p>Igen jó meleg, álomra hívogató idõ volt; nemcsak a két utazó aludt odabenn, a hintóban, hanem aludt odakünn a bakon a kocsis és kalauz is.</p>
				<p>Egyszer azután azt álmodta Gyula, hogy az ismeretlen gróf azzal a kék szemüveggel a nyakába borul, s azzal mind a ketten leesnek egy torony tetejébõl: õ alul marad, a gróf felül.</p>
				<p>Amint erre felébredt, hát a gróf csakugyan felül volt, õ pedig alul; a kocsi ablaka az ég felé; belefordultak az árokba. Már akkor lehetetlen volt egymást meg nem szólítaniok.</p>
				<p> Úgy látszik, hogy feldûltünk  szólt a gróf.</p>
				<p> S én úgy érzem, hogy árokba dûltünk, mert nagyon jön alám a víz.</p>
				<p> Akkor csak iparkodjunk ki innen.</p>
				<p>A gróf azzal kiütötte a kocsi ablakát, s kimászott rajta, útközben engedelmet kért Gyulától, hogy mind a két lábával rátaposott, de nem lehetett másképp. Azután Gyula is kimenekült, s körülnéztek.</p>
				<p>A jámbor lovak, miután belefordíták a kocsit az árokba, megálltak, és azt nagyon okosan tették, mert különben a kalauzt, aki ájultan esett fejtetõre közéjük, könnyen összetaposhatták volna; a kocsis az árokba esve jajveszékelt, hogy neki eltörött a lába.</p>
				<p> Nem történt önnek semmi baja?  kérdé a gróf fiatal útitársát.</p>
				<p> Semmi sem.</p>
				<p> Én is épkézláb maradtam. Nézzük hát, ezeknek mi bajuk! A kalauzt kihúzták a lovak alul, meglocsolták a fejét vízzel; ami nem használt neki semmit.</p>
				<p> Eret kellene rajta vágni  mondá Gyula, felgyûrve a kalauz karjáról az inget.</p>
				<p> Kegyed orvos, vagy sebész?</p>
				<p> Nem vagyok az; de értek hozzá, tanultam.</p>
				<p> S mivel vágna eret, van eszköze hozzá?</p>
				<p> Igenis; most vettem egy érvágót birkák számára. Jó lesz az ennek is.</p>
				<p>A gróf a helyzet fatalitásában is igen humorisztikusnak találta azt az ötletet; úgy kell a kalauznak, minek aludt el! És szerencsésen sikerült a mûtét, a birkaérvágó megtette a magáét, a kalauz magához tért és feltápászkodott.</p>
				<p> Mármost lássuk a kocsist!</p>
				<p>Ez azalatt folyvást ordított, hogy eltörte a lábát, vegyék ki az árokból! A gróf mondta neki, hogy csak várjon ott békével, még az az iszap jót tesz a lábának.</p>
				<p>Mikor aztán a kalauzzal készen voltak, akkor kihúzták a sárból, s lefektették az út közepére.</p>
				<p>Sajátságos jelenet volt, hogy ez a két férfi milyen nyugalmas flegmával végezte az ambulance kötelességeit, ahelyett, hogy szitkozódott és jajveszékelt volna.</p>
				<p> Melyik lábát törte kend?  kérdé Gyula az ordító atyafitól.</p>
				<p> Ezt a jobbikat, tekintetes uram  nyögé az keservesen.  Itt a bokámban tört ketté.</p>
				<p>Gyula végigtapogatá mûértõ ujjakkal a fájdalmas lábat, melyrõl tollkéssel fejtette le a csizmát.</p>
				<p> Nincs ez eltörve, atyafi, hanem csak ki van ficamodva. Kérem, méltóságos úr, legyen olyan jó, fogja meg ennek a legénynek a vállát, míg helyreigazítom a csontjait. Ennek a <hi>tarsus</hi> csontjai közõl ugrott ki az <hi>astragalus,</hi> s félrecsúszott az <hi>os</hi>
					<hi>navicularétól,</hi> s emiatt a <hi>ligamentum talianticum</hi> félrecsavarodott; egyéb baj nincs.</p>
				<p>(Mégis valami doktor lesz  gondolá magában a gróf).</p>
				<p>Most egyszerre egyet rántott Gyula a fájós lábon, egyik hüvelykével megnyomta a csontját, a kocsis nagyot ordított, a másik lábával felrúgva a levegõbe.</p>
				<p> No, mármost állj fel!</p>
				<p>Az ember talpra tudott állni.</p>
				<p> Semmi bajod sem lesz, csak maradj veszteg; ülj oda a partra, míg a kocsit felállítjuk; hol az emelõgép?</p>
				<p>A gróf és Gyula kifogták a lovakat a feldûlt hintóból, azután nekifeszítették az emelõcsavart, talpra állították a bárkát, a beteg kalauzt és kocsist beültették a hintóba, maguk befogták megint a lovakat, s kiültek a kocsisülésre.</p>
				<p> Én alkalmasint jobban értek a lóhajtáshoz, mint ön-szólt a gróf, kezébe véve a gyeplût.</p>
				<p> Átengedem. Ámbár én is megszoktam, hogy a lovaimat magam hajtsam, de azok igen jámbor párák, s csak kettõs fogat; ez pedig ötös, amit még nem próbáltam.</p>
				<p>(Talán mégis gazdatiszt lesz  jegyzé magában a gróf.)</p>
				<p> Én már nem elõször járok így  szólt a gróf , hogy ebben az útban felfordítanak, de mégsem tudom magamat rávenni, hogy mikor csak egyedül kell Pestre mennem, a saját lovaimat használjam, mikor az igen haszontalan kiadás, s négy ló közõl legalábbis elront egyet.</p>
				<p>(Hm, furcsa gróf lehet az  gondolá magában Gyula , aki azt nézi, hogy mi a haszontalan kiadás, s a lovakat sajnálja.)</p>
				<p>A gróf igen ügyesen kocsizott; néhány óra múlva Nagyváradra értek: ott a grófot saját hintója várta; õ arra ült, és másfelé ment, a gyorskocsi lovat, kocsist és kalauzt váltott, Gyula nem tudta meg, hogy ki volt hát az, akivel utazott.</p>
				<p>Gyula néhány hét múlva a szi fördõre utazott. Tett magának annyi idõt és pénzt félre, hogy egészsége kedveért néhány hetet ott tölthessen. Bizony csak az egészsége kedveért tette, s okos ember, aki dolga után él, jól tudja azt, hogy az egészség kapitális, azt tehát épségben kell tartani.</p>
				<p>Árpás falu mintegy óra járásnyira fekszik ettõl a fördõhelytõl; mikor e falu alá ért, az éppen lángba volt borulva, egész utcasor égett; ordítás, kiabálás hangzott minden oldalról.</p>
				<p>Gyula rögtön leszállt kocsijáról, s a veszély színhelyére sietett, ha lehet valamiben segíteni.</p>
				<p>Mikor a templom elé ért, ott látta a legnagyobb embercsoportot, mely a szent épület megmentésén fáradozott; a téren állt egy nagy fecskendõ, melynek rúdjait két oldalról hajtották szakadatlanul, a fecskendõ tetején állt egy nyári blúzba öltözött férfi, ki a csövet irányozta. Ez arc, e kék szemüveg ismeretes volt már Gyula elõtt. Az õ grófi útitársa.</p>
				<p>A fecskendõnek azonban valami hibája lehetett, mert bár elég magasra lõtte a vízsugárt, de nem folytonosan, hanem szüntelen megszakadozva, ami az egész oltási mûtételt meghiúsítá.</p>
				<p> Mi az átok baja lehet ennek a fecskendõnek?  kiálta a gróf, hevült arcáról le sem törülve az izzadságot, mely azon végigfolyt.</p>
				<p> Mindjárt segítek rajta, gróf úr  szólt Gyula odasietve , nem nagy baj az.</p>
				<p> Ah, ön az! Tegye, az isten áldja meg, hisz ön mindenhez ért.</p>
				<p>Azzal nem is üdvözölték egymást (jó napot csak nem kívánhattak egymásnak egy égõ falu piacán), hanem kisrófolták a gép egyik oldalát, Gyula elkérte a gróf egyik szarvasbõr kesztyûjét, azt széthasította, egyik darabját rákötötte a vízgép zárcsappantyújára, s azontúl folytonosan és szakadatlanul lövellt a vízsugár a tömlõbõl, magasabban is hordott, mint azelõtt. Estefelé sikerült a tüzet elfojtani. A gróf és Gyula egyformán lucskosan, kormosan, fáradtan találkoztak össze az utolsó üszöktanyánál.</p>
				<p> Nagyon köszönöm önnek a segítségét  szólt a gróf megszorítva az ifjú kezét. Megszoríthatta, az éppen olyan szenes volt, mint az övé.  Hogy jött ön ide?</p>
				<p> Én a szi fürdõbe indultam.</p>
				<p> Én pedig onnan jövök. Amint megláttam az égést, a fecskendõ elé fogattam, s siettem ide. Ön szíves lesz engem kocsiján most visszavinni, mert a lovaimnak még itt kell maradniok vizet hordani.</p>
				<p> Igen szívesen.</p>
				<p> Én pedig igen szívesen látom önt házamnál Szon, úgyis nehezen kapna ott most szállást, mert minden el van foglalva.</p>
				<p> Igen lekötelez, gróf úr.</p>
				<p>A két férfi a bíró házánál lemosta magáról a kormot, ruhát váltott.</p>
				<p> A fürdõi vendégek könnyen osztentációnak vennék, ha ilyen szenesen, égetten hajtatnánk be Szra  mondá Gyula, s véleménye nagyon tetszett a grófnak, õ maga is úgy találta.</p>
				<p>A bíró nagyon köszönte az uraknak a segítséget, csak azon sajnálkozott, hogy az iskola és a paplak is leégett.</p>
				<p>A gróf egy percre félreinté a bírót, mikor menni akart, s titokban átadott neki száz pengõt, hogy a kárvallottak között ossza ki. Azért tette titokban, hogy útitársát ne hozza kényszerûségbe.</p>
				<p> Köszönöm, kegyelmes uram. Rögtön ki fogom mind a <hi>kétszázat</hi> osztani; az a másik kegyelmes úr is olyan jó volt.</p>
				<p>A gróf ebbõl megtudta, hogy ismeretlen ismerõse éppen azon a gondolaton volt, amin õ, sõt még a tárcájából is éppen annyit vett ki; mintha összebeszéltek volna.  Ez mégsem masiniszta.</p>
				<p>Amíg a gróf és Gyula a szi fürdõ felé haladtak, valami tíz kocsival és hintóval találkoztak szemben, melyek mind meg voltak rakva urakkal, gavallérokkal; némelyiken hatan is ültek, s szörnyû sietséggel iparkodtak az égés felé sietni;  a gróf nagyon kérte Gyulát, hogy ne feleljen nekik semmit, akármit kérdeznek.</p>
				<p> Ezek léhûtõ renommisták, akik addig ki nem mozdultak a helyükbõl, amíg baj volt, most aztán, hogy látják, milyen szépen elmúlt a vész, nyargalva sietnek oda, s iszonyatosan fognak lármázni, lábalattoskodni, s egy óra múlva szörnyû kormosan és lucskosan térnek vissza a fördõbe; mint akik egy Etnát oltottak el. Majd holnap hallgassa ön el, milyen deklamáció lesz a sétányon a hölgyek elõtt, ki-ki hány eleven gyereket hozott ki az égõ üszkök közõl, hogy mászott fel a lángoló toronyba, s milyen utcasorokat mentett meg bátor lélekjelenléte által.</p>
				<p>Gyula minden szemközt jövõt nevét megkérdezé a gróftól, s feljegyezte tárcájába.</p>
				<p> Mit akar ön ezzel?</p>
				<p> Egy kis veszedelmen töröm a fejemet. Holnap sorba járom ezeket a derék urakat, akik ilyen nagy részvétet mutatnak ma szerencsétlen embertársaik iránt, s segélyt gyûjtök nálok a leégettek számára.</p>
				<p>A gróf nevetett az ötletnek.</p>
				<p> Nem rossz. Tréfának igen jó lenne; ha mulatságos ábrázatokat akar ön gyûjteni karikatúraalbum számára, akkor ez célra vezet; hanem ha pénzt akar gyûjteni az égettek számára, akkor kevésbé. Egyet talán megfog ön, a többi szétszalad, vagy alkuba bocsátkozik, s filléreket ír alá. Ah, jótékony célra nem ilyen ijesztgetéssel szokták az embereket összegyûjteni. Annál nekem sokkal jobb eszmém van. Adunk mûversenyt az égettek javára.</p>
				<p> Ez praktikus gondolat.</p>
				<p> Hallatlanul magas árakat szabunk; mentül nagyobb lesz a belépti díj, annál jobban fogják magukat törni az emberek, hogy helyet kapjanak, mert itt mindenkinek az uraságát kell bebizonyítani. Ezen az úton kemény összeget be lehet hajtani, amit különben semmi ékesen szólás ki nem bírna csalogatni az emberek zsebeibõl.</p>
				<p> Az igaz. De hol vesszük a versenyhez való mûvészeket?</p>
				<p> Ah, az a legkevesebb. Kitelik az belõlünk. Tud ön énekelni vagy szavalni?</p>
				<p> Egyiket sem próbáltam még; de úgy hiszem, hogy ha akarom, hát tudok.</p>
				<p> No, ez mindjárt egy. Nekem van egy leányom, aki csinosan énekel; meg egy mostohaleányom, aki a zongorát veri; az emberek kíváncsiak lesznek megtudni, hogyan énekel és zongorázik egy grófkisasszony, s aztán akárhogy énekeltek és zongoráztak, annyi bizonyos, hogy megszólják õket, hanem ez már egy kis áldozat.</p>
				<p> Nem fognak tõle irtózni a grófnõk?</p>
				<p> Óh, nem. Az egyik megteszi jószívûségbõl, a másik megteszi hiúságból. Ismerem õket. Aztán nekem mind a kettõ szót fogad.</p>
				<p>A gróf olyan elégülten mondta ki azt az utóbbi szót, nehezen is mondta ki, mert egy kis dicsekedés volt benne.  Egy gróf, akinek a gyermekei szót fogadnak!</p>
				<p>Mind a két férfi olyan idején levõ dolognak kezdte már találni, hogy a másiktól megkérdezze: Miután ilyen összeköttetésbe léptünk, talán jó volna, ha egymástól megkérdeznõk kölcsönösen, hogy melyikünket kinek hínak, azonban csak mindenik azt gondolta ismét, hogy majd talál holnap a fürdõn olyan emberre, akitõl megkérdezhesse, hogy Ki az az én jó barátom, akivel olyan régi jó ismeretségben vagyok, de nem tudom a nevét? S mentül tovább halogatták ezt a kérdést, mentül bizalmasabb beszélgetésbe kezdtek merülni, annál képtelenebbnek, ügyetlenebbnek tûnt fel azzal szakítani meg a társalgást, hogy de én még most sem tudom ám, hogy ön kicsoda.</p>
				<p>Azt kitanulhatták kölcsönösen, hogy egymás társaságába beillenek. Gyula észrevehette a grófon, hogy az okos, szabadelvû, elõítélet nélküli ember; aki szeret ugyan nemesember lenni, de másnak is megengedi, hogy az legyen, s azért, hogy õ maga büszke, nem kíván mástól alázatosságot; megkívánja ugyan, hogy õt mindenki úgy respektálja, mint grófot, hanem azután õ is úgy bánik minden emberrel, mintha azok mind grófok volnának. Viszont õ is láthatott annyit Gyuláról, hogy ez nem iparlovag; más egyéb zsánert pedig nincs oka az embernek kerülni, s megbánni, ha elhirtelenkedett szóval vendégül találta meghívni házához.</p>
				<p>Gyula úgy gondolá, hogy majd a gróf házánál bemutatja magát, hogy kicsoda.</p>
				<p>Nemsokára elérték a fürdõt. A gróf megmagyarázta, hogy merre hajtsanak; a sétány végében egy kis csinos nyári lak állt, az a gróf tulajdon háza volt, mert, mint mondá, itt szokta a nyarat mindig tölteni, nem megy külföldre; hanem inkább más ismerõseit is biztatja, hogy emeljék a hazai mulatóhelyek hitelét. Ha már egyebet nem tesznek, legalább tudjanak mulatni patriotizmusból.</p>
				<p>Gyula kocsija behajtatott a csinos kis udvarra, melynek közepét egy teljes nyílásban levõ tulipánfa foglalta el. Gyula megdicsérte a tulipiferát, a gróf megjegyezte rá, hogy õ azt saját maga nevelte  magról. (A gróf régi kertész lehet.)</p>
				<p>A gróf elébb szobájába akarta vezetni vendégét, hogy az hadd piperézze fel magát, midõn az asszonyoknak be akarja mutatni  tudjuk, hogy a férfiak milyen hiúk ; azonban a véletlen meghiúsítá ezt az illemszabályi jó szándékot, mert alig léptek a tornácba, a terem ajtaja eléjük nyílt, s a két grófleány, kiket a kocsizörgés figyelmessé tett, a gróf elé jött sietve.</p>
				<p>Abban a percben a gróf három különbözõ módon meglepetett arcot látott maga elõtt; két leányáét és Gyuláét, kik az elsõ tekintetre bámulva néztek össze; míg végre a nagyobbik grófhölgy kedélyesen nyújtá egyik kezét Gyula elé, másikat atyjának, s mind a kettõt szívesen megszorítva, leplezetlen örömmel mondá:</p>
				<p> Hozta isten! Ez már meglepetés. Hol találtál erre a mi fiunkra, apám?</p>
				<p> Erre a mi fiunkra?  kérdé elbámulva a gróf.</p>
				<p> No, igen, Fehér Gyulára, akit annyiszor emlegettünk.</p>
				<p>A két férfi most egymás felé fordult: most mind a kettõ megtudta, hogy ki a másik: Gyula Somlyóházi grófot mint hírhedett derék hazafit becsülte rég; talán valami egyéb is sokszor juttatá e nevet eszébe.</p>
				<p> Valóban sokszor beszéltünk önrõl  szólt a gróf. Többet nem mondott, de ez soknak is elég volt.  Mármost jöjjön, hadd mutassam be nõmnek! Jól van ön így is; hiszen úgyis itthon van nálunk.</p>
				<p>Itthon van nálunk; mit jelent ez a szó?</p>
				<p>A gróf neje nem volt a szobában, azt mondák, hogy a kertbe ment le hortenziáit átültetni, miket sohasem bíz a kertészre; mindig saját kezeivel ápolja. Kedvenc virágai.</p>
				<p> Akkor menjünk utána  szólt a gróf, s karon fogva Gyulát, levezeté a kertbe; ott mutatá be a grófnénak, kinek az még kezet sem csókolhatott, mert a delnõ kesztyûi egészen feketék volnak a hortenziaföldtül. A grófné azonban igen nyájasan fogadta vendégét, még azt is megengedte neki, hogy kedvenc virágai átültetésében segítségére legyen, ami hallatlan kegy volt a delnõtõl azon ifjú irányában, aki akkor cseppent az égbõl közéjük.</p>
				<p>Az egész család olyan gyöngéden fogadta õt, mint valami régi kedves ismerõst; Szeréna annyi szépet tudott neki mondani legelsõ találkozásuk órájáról, s hallgatag testvére olyan szépen tudott pirulni hozzá.</p>
				<p>Valami gyöngébb fejû ember, mint Gyula, ebben az elsõ órában agyon-szerelmes lett volna az egész grófi családba, elkezdve a derék családfõn, annak legifjabb virágáig; hanem Gyula elég szerencsétlen volt, vagy mondjuk inkább szerencsésnek, elébbjárni az eszével, mint szívével.</p>
				<p>Akármilyen szépen mosolyog az ég a földre, azért az egyik mégis ég, a másik föld, s mekkora ûr van a kettõ között, azt még eddig a csillagászok nem bírták számokkal kifejezni.</p>
			</div>
			<div type="chapter">
				<head>
					Mûverseny fürdõn
				</head>
				<p>Estére még egypár fiatal úr vetõdött Somlyóházi gróf házához: egy Hálomi Aladár gróf, derék, csinos fiatalember, szõke szakállú, szelíd, behízelgõ modorú ifjú, meg egy bánáti földesúr: Rajcsovics Szilárd; bár nem mágnás, de azért mágnásszámba megy; erõs fekete szemöldei, sûrû szakálla, olajbarna arcszíne bizonyítják szerb eredetét; egyébiránt mindenki tudja róla, hogy dühös magyar, minden ultránál ultrább, ki még saját magának is opponál, s annyira szabadelvû, hogy ha ma azt mondanák neki: gyere, pajtás, vetkõzzünk le mezítlábra, adjuk oda csizmáinkat azoknak, akiknek nincsen, s magunk menjünk fát vágni és kapálni, bizony mondom, megtenné; pedig azért arisztokratább a kínai császárnál.</p>
				<p>Ezekkel együtt a gróf és a kisasszonyok szépen kifõzték a tervet, hogyan fogják a jótékony mûversenyt rendezni; a két grófné próbáit is adta egész készséggel a zongora mellett játékban és énekben tanúsítható képességének; azután a hölgyek szobáikba távoztak, a férfiak pedig félrevonultak a pipázóba, s ott folytatták a beszélgetést.</p>
				<p> Barátom  szólt Rajcsovics Somlyóházihoz , tudja a magas mennykõ, hiszen szép-szép az a koncert; ha éppen kell, még magam is fellépek benne, s elfújok egy tilinkón valamit; de az engem nagyon undorít, hogy mi itt ettõl a szájtátó publikumtól kolduljunk valamit, mikor ha négyen-öten összeállunk, saját zsebünkbõl kidobhatjuk azt az összeget, amit így száz embertõl kell összekunyorálnunk. Tudja patvar, én még a más részére sem tudok kérni, inkább odaadom az ingemet magamról. Mennyi kell arra a leégett templomra?</p>
				<p> Nem arról van itt kérdés  szólt a gróf, szép csendesen végighallgatva a fiatal földesurat, ki e rövid beszéd alatt három pamlagra ült le, és ugrott fel újra.  Tudom bizony, hogy egypár ezer forint miatt nem siratnának meg bennünket az unokáink, de nem arról van itt szó. A mi szerepeink nagyot változtak. Vagy veszitek észre, vagy nem, annyi bizonyos, hogy mi, kiket földesuraknak neveznek, nem vagyunk ennek a népnek többé urai, de lehetünk jó barátai. Ezelõtt az volt a viszony közöttünk, hogy a paraszt felszántotta földeinket, learatta gabonáinkat; mi megtizedeltük borát, búzáját, viszont ha háború volt, hadakoztunk helyette; viseltük az ország hivatalos terheit, s ha valahol veszély támadt, nagy kár esett, ki-ki segített a maga emberein, s nem folyamodott a szomszédjaihoz. Ez idestova másképpen lesz.  Én két év elõtt örökváltság útján felszabadítottam jobbágyaimat, tíz év óta küzdök közteherviselés, adóegyenlõség mellett; s a jövõ évtizedben bizonyosnak hiszem az idõt, amelyben nem lesz különbség köztünk és jobbágyaink között egyéb, mint az öltözet; még ez is amazoknak az elõnyére.</p>
				<p> Hogyan?</p>
				<p> Mert kényelmesebb, olcsóbb és tartósabb, mint a miénk. Aki ezt az intését a sorsnak birtokos uraink közöl át nem látja, az tíz év múlva szegényebb lesz az utolsó parasztnál, s szánni sem fogja senki, hanem nevetni fog minden ember azon a szerencsétlenen, aki több ezer holdnyi birtok mellett tönkrejut. Ti csak parádénak veszitek az egyenlõség eszméit, mik mellett oly szép dikciókat tudtok tartani, azt hiszitek: ez csak egy új cifra gomb a ruhán; én pedig azt mondom, hogy ez egy egész új öltözet. Bele kell magunkat találnunk. Fel kell magunkat sok olyan dologtól mentenünk, ami eddig nálunk az urat jellemzé. Nem mondom, hogy ez után a gróf is járjon darócban, és fogja maga az eke szarvát, meg hogy szakácsot ne tartson, hanem érje be pirítós kenyérrel; azt sem mondom, hogy asszonyainkat szoktassuk a zongorától a guzsalyhoz; hanem azt igenis mondom, hogy a ragyogásról le kell mondanunk, mert az nem a mienk többé, az már nemzeti tulajdon. Ez legyen éppen olyan közös a tisztelt publikummal, mint az útcsinálás és adófizetés.  Mindenre, ami közügy, a közérzületnek kell kontribuálni; nem szabad és nem lehet annak többé egyesek áldozatai után emelkednie. A protektori szerepet letettük, és beálltunk a nemzet közmunkásai sorába, s elég szép feladat, ha azt be tudjuk tölteni jól. Öt-hat magyar mágnás  <hi>mecénásnak </hi> annyi a kiáltó szükségekhez képest, mint a csepp a tengerben; de öt-hatszáz mágnás  <hi>kitartó publikumnak ,</hi> ha nem éppen tenger is, de mindenesetre hajókázható víz. Azért csak szoktassuk mi a közönséget ahhoz, hogy vegyen részt a közügyek pártolásának dicsõségében, s ne bízzon mindent földbirtokosai buzgóságára, mert ha egyszer azután azok is el találnak esni, akkor zátonyon vagyunk mindenestül.</p>
				<p> Tudja patvar, nem tudok velük összeférni. A legnagyobb uraság közelléte nem zseníroz annyira, mint egy ártatlan lateineré (a bánáti földesúr nem is gyanította, hogy Fehér Gyula is az). Ha én valakinek valami közcélra ezer forintot adok, azt mondom neki: itt van, dugd el; ne mondd senkinek, hogy kaptad, és meg ne próbáld köszönni, mert elszaladok; ha pedig ezek közõl valamelyik tíz forintot ad egy misemondó ruhához, vagy elszaval egy verset valami jótékony hangversenyen, ha járat egypár hírlapot, már azt akarja, hogy a nevét minden újságban kinyomtassák, hogy verseket írjanak hozzá, s minden ember ujjal mutogassa az utcán: Íme, itt megy az a nevezetes ember vagy asszonyság, aki ezért meg azért nagy hazafi vagy honleány.  Vigye a patvar, inkább fizetek helyette, csak ne halljam, hogy más dicsekszik azzal, amit adott.</p>
				<p> De hát baj ez?  kiáltott közbe Gyula nevetve. (Somlyóházinak jólesett, hogy Gyula nem érezte magát sértve e beszéd által.)</p>
				<p> Hogy a tatárba ne volna baj?  pattogott a banátusi úr.  Én ott hallgassam, hogy Torhányi Máté uram mint dicsekszik azzal, hogy õ száz forintot adott egy zártszékért: olvassam három hétig valamennyi rongyos újságtokból sorban, hogy ezek meg ezek a mágnások egy leégett templom javára fürdõi koncertet adtak, s ott derék gyapjúkereskedõnk, Torhányi Máté úr száz forintot adott egy zártszékért; azután egy szonettet Torhányi Amáliához, aki a karperecét áldozta fel e célra; mert kitelik az ettõl.</p>
				<p> Kérem, kérem  szólalt fel Hálomi gróf , meglehet, hogy valamelyikünk szerelmes bele.</p>
				<p> Hát hisz én nem sértettem meg; de nekem nem tetszenek ez emberek, mert kevélyebbek, hiúbbak és rátartóbbak pénzük miatt az elsõ zászlósúrnál, s kapnak az alkalmon, ha azt akarják, hogy a börze asztaláról beseprett olcsó ragadmány hulladékait az ember hazafiúi áldozatoknak nevezze.</p>
				<p> No, és hadd nevezzék annak  vágott közbe Gyula, ki kezdett e vita alatt elemébe jönni.  Miért ne vetnõk ki az adót  közérdekbõl  az emberi hiúságokra, kíváncsiságra, ha ezek olyan könnyen megadóztathatók? Azután azt sem kell egészen feltenni, hogy az a lateiner publikum mind olyan tetszelgõ, kitûnni vágyó. Mennyi nemzeti ügy virágzik a középosztály részvéte után, amit az még csak áldozatnak sem akar tekinteni. Hisz az irodalom, köziskolák, takarékpénztárak, gazdasági egyletek mind olyan konvencionátus lábon állnak, hogy azokról sohasem tudni, ki kegyelme tartja fenn. Követeli-e valaha egy könyv megvevõje vagy egy színházba járó, hogy õt megdicsérjék, hogy háladatosak legyenek hozzá? Pedig általa él irodalom és mûvészet. Ön nem találja zsenánt állapotnak búzát vagy repcét adatni el a piacon, s ha Torhányi urammal megalkudott az egynyíretûre, eszébe sem jut, hogy milyen büszke képpel fizet érte majd ez a pénz embere: hát akkor ugyan miért restelkednék, ha az a kérdés kettõnk között: Ím, én önnek egy szép dalt fogok énekelni, egy derék verset szavalok, egy szép furcsaságot trombitálok el, ha tetszik, megadhatja az árát, ha nem kell, odább mehet? Talán az, ki dalait árulja, alábbvaló ember, mint aki gyapját adja el?</p>
				<p>Somlyóházi kezdte észrevenni, hogy Szilárd nagyon összehúzta sötét szemöldeit, s sietett tréfásan félreirányozni a vitát.</p>
				<p> Az a vége a beszédnek, hogy miután az indítvány határozatba ment, te pedig igen szépen tudsz gordonkán játszani, magad is részt veszesz a versenyben.</p>
				<p> Én?  kiáltá talpra pattanva Szilárd.  Én?</p>
				<p> No, ne ütögesd úgy a melledet, mert fájni fog.  Mégpedig saját szerzeményedet, azt a szép <hi>hajnalköltét,</hi> amit én úgy szeretek.</p>
				<p> No, iszen akkor lássanak Szon hajnalköltét!</p>
				<p> Ne esküdjél, ne esküdjél! Szeréna fogja kísérni zongorán.</p>
				<p> Ah! Sokkal szebb lesz az, ha õ egyedül játssza zongoráján; én jobb leszek odalenn tapsolónak vagy billétszedõnek.</p>
				<p> És ha én azt mondom, hogy magam fogom a karmesteri szerepet viselni?</p>
				<p> Kicsoda? Te? Te magad, Somlyóházi gróf, saját személyedben? Te fogsz regens chori lenni? A Kapellmeister? No, akkor én leszek brúgós.  Kezet ide!</p>
				<p>Szilárd azt hitte, hogy a gróf csak tréfál; ez azonban hirtelen felcsapott, s többé lehetetlen volt a visszavonulás. Most már csak abban keresett vigasztalást, hogy osztályosai is lesznek e bajban.</p>
				<p> Hát ez mit fog csinálni?  kérdi Hálomira mutatva.</p>
				<p> Ez furolyálni fog.</p>
				<p> Szép. Hát ez a másik? Cimbalmozik?</p>
				<p> Nem tud hozzá. Ez Garay Kont vitézét fogja szavalni.</p>
				<p> Hm, veszedelmes ember. Még a nevét sem tudom.</p>
				<p> Fehér Gyula.</p>
				<p>Gyula meghajtá magát tréfás bizalommal.</p>
				<p> Miféle ember az?  kérdé Somlyóházitól Szilárd, de úgy, hogy Gyulának is kellett hallani.</p>
				<p> Ez, barátom  szólt a gróf mosolyogva , ez egy lángész.</p>
				<p> Az ördög!  kiálta az fel.  Az se nem rang, se nem hivatal, se nem mesterség. Mi hát mégis?</p>
				<p>Gyula tréfás komolysággal felelt rá:</p>
				<p> Szegcsináló mesterember. Szilárd kezét nyújtá neki.</p>
				<p> No, hát üdvözöllek, szegcsináló mester barátom.</p>
				<p> Mondtam, ugye  szólt másnap a bánáti földesúr Somlyóházinak , nem megmondtam? Én elvállalom a kedvedért a kolportõrséget; võfélykedem, verbuválok, mint a bolond, a mûversenyedre részint publikumot, részint komédiást; no, iszen szép tapasztalásokat aratok mindenfelõl. Egy helyen azt mondták, hogy ugyan már nem szégyenlenek ilyen nagy urak koldulni. Másutt a drágaságról kezdtek el beszélni, hogy mennyi mindenre kell pénzt kiadni; akadt olyan okos, aki felvilágosított felõle, hogy ha biztosítva lett volna templom és torony, most kárpótolnák érte a községet, mért nem biztosították? Egyik fitymálta: mire való az, szavalni, énekelni ebben a melegben; ülni egy helyen, mikor odakinn olyan szép idõ van; másik jó tanáccsal szolgált, hogy ne kompromittáljuk magunkat úr létünkre, léptessük fel inkább a cigánybandát, azzal is egyre megyünk. Hát még azután akiket részvétre szólítottam fel, ott kaptam nekem való válaszokat! Legjobban jártam még, ahol egyszerûen kinevettek, s azt mondták, hogy csak tréfálok: lehetetlen az, hogy nóbel emberek komédiázzanak a publikum elõtt! Egy szigorú mama majd leforrázott, mikor azt mondtam, hogy a kisasszonya fújjon el egy nótát a publikum elõtt; hogy kinek nézem én õket. Egy ember, akirõl tudom, hogy furulyáz, majd megduellált, mikor arra kértem, hogy nem tilinkózna egyet velünk. Azután tudtam meg, hogy titokban verseket ír a szamár, s azt várta tõlem, hogy azoknak az elszavalására szólítsam fel.  Egy gazembert meg alig tudtam lerázni a nyakamról, hogy õ fellép magánytáncban magát produkálni; alig bírtam vele megértetni, hogy itt nem lesz bukfenchányás. Hanem azután legszebben jártam Torhányiékkal. Tudtam jól, hogy Amália kisasszony szokott énekelni, hallottam elégszer; mindig hamisan énekel, és ütenyrõl nincs fogalma; ezt hát okvetlen fel kellett szólítanom; meg is örült neki nagyon, és rögtön megígérte a közremûködést, még én magam olyan bolond voltam, hogy segítettem neki keresni a hangjegyek között, hogy mit énekeljen; hát amint hazaérkezem a võfényi körútból, az asztalomon találok egy levelet, kívül rá van írva: 100 pengõvel terhelve, mintha én delizsánszos posta volnék, akinek csak a borítékra szabad nézni. Azt a levelet Torhányi úr küldi, és azt írja benne: hogy igen sajnálja, de Amália hirtelen rosszul lett, s nem vehet részt a mûversenyben, hanem, íme, õ küld a költségek fedezésére száz pengõt. Én rögtön megfordítottam a borítékot, belepakoltam a száz pengõt, lepecsételtem, s ráírtam, hogy köszönik a száz forintot, a költségek már egy névtelen úr által fedezve vannak; arról a hirtelen való rosszullétrõl pedig orvosi bizonyítvány váratik, mert ez a regula.</p>
				<p> Hova írtad?</p>
				<p> Kívül a borítékra. Ha õ az enyimre kívül ráírta, hogy száz forint van benne, ráírtam én az övére az egész tartalmat.</p>
				<p> No, de az nagy gorombaság.</p>
				<p> Legyen az. Meg van érdemelve. Ezek az emberek, ezek a pénztõzsérek formaliter lenéznek bennünket. Egymás között éppen olyan megvetõleg, olyan kicsinylõleg beszélnek rólunk, mint ahogy a színpadi bárók és grófok szoktak beszélni (néha az igaziak is) a lateinerekrõl. Egyenesen azt akarta velünk tudatni: hogy ami mulatság megjárja nekünk, jöttment földesuraknak, az nem illik az õ rangjához, aki elõkelõ bankár s tõsgyökeres gyapjúkereskedõ, aki ha saját magáról beszél is, per nagyságos úr címezi magát, s ezüstös libériát hordat az inasával ebben az átkozott melegben, s minden palack pezsgõvel kijön az utcára, hogy lássák, mit iszik, s ha a zöldben reggelizik, akkora ezüst teakannákat állít ki, mint egy torony, s gúnyosan mosolyog rajta, hogy gróf Somlyóházi kisasszonyai azalatt egyszerû üvegpohárból szürcsölik a savót. De hisz én nem tûröm ezt a fajt, s könnyebb a lelkemnek, ha a tyúkszemére léphetek, s azt sem mondom rá, hogy pardon.</p>
				<p> Nem kell azon indulatba jönni, uram  szólt közbe Gyula , minden ember, aki önálló, büszke azok iránt, akiktõl nem függ.</p>
				<p> Kérem, nagyon sajnálnám, ha ön vett volna valamit magára azokból, amiket mondtam. Tudom jól, hogy ön is iparos és spekulál; s én az iparnak és spekulációnak nem vagyok ellene; sõt ha ésszel és becsülettel viszik a kettõt, hazafiúi feladatul is szépnek találom; de utálom a szédelgõket; ezeket a senki- és semmiembereket, akiknek semmi vállalatuk sincs, mint a szerencse, a börzei árapály, akiknek minden mesterségük a kontremin; akik milliomosokká lesznek anélkül, hogy valami iparágat felemeltek volna; de azért elismert tekintélyek; díszpolgárok, jótékony intézetek elnökei, közhasznú társulatokban választmányi tagok; protektorok, mecénások, hercegek! S ha kérdi az ember: miért?, azt felelik rá, hja, mert ez nagy ember; de miért? Milliomai vannak! Hol vette? Nem tudja senki. Egyszer azután véletlenül nagyon beüt a <hi>hausse</hi> vagy a <hi>baisse;</hi> a nagy ember, a protektor, az elnök, a mecénás egy hét alatt éppen úgy elveszti a millióit, ahogy szerezte. Ha magunkforma ember tönkrejut, azért mégiscsak nemesember marad; de mivé lesz az ilyen pénzherceg, ha pénze elmúlt?</p>
				<p> Azonban mit tartoznak a mi hangversenyünkre ezek a te expektorációid?  szakítá félbe a nemes haragot Somlyóházi gróf.  Ennek itt úgyis hiába beszélsz, mert ez egy megfordított parvenü: egy <hi>polgárrá lett nemes.</hi>
				</p>
				<p> Jól van, hát nem beszélünk errõl többet, <hi>szegcsináló</hi> barátom. Azzal leültek a komoly férfiak az asztalhoz, megcsinálták a programot nagy komolysággal és jó tapintattal, s másnap estére kitûzték a mûverseny óráját.</p>
				<p>Másnap estig erõsen dolgozott a kontremin, mégpedig oly ügyesen, hogy alig lehetett észrevenni, kik ássák az árkokat. Pletykabeszéd, mendemonda elszabadult, rágalmakat költöttek a hangversenyadókra s a benne részvevõkre, gúnyt, kötekedést nekiszabadítottak; hanem az mind nem rendítette meg a gróf híveit; õk álltak, mint a szikla.</p>
				<p>A mûverseny napjának reggelén minden fürdõi család, gavallér és mulató vendég kapott meghívó leveleket, melyekben Borcz uram, a gazdag birkás invitálja a válogatott közönséget magához, rózsaligeti új kastélyába, egy kis barátságos nyári mulatságra, mely el fog tartani másnap reggelig.</p>
				<p>Itt már lehetett sejteni, hogy Torhányi uram dolgozik.</p>
				<p>A kontremin igen ügyesen volt ásva: lehetetlen, hogy ez estén Somlyóháziék hangversenyén az elõadókon kívül valaki jelen legyen. Milyen szégyen lesz már az is, ha el kell azt halasztaniok.</p>
				<p>De a gróf hívei rendületlen álltak, s nem vonták vissza hirdetményüket; õket nem hatotta meg a pánik; pedig tudták, hogy az egész fürdõ hivatalos Rózsaligetre.</p>
				<p>Este azután olyan tele volt a mûversenyi nézõterem, hogy ember nem mozdíthatta benne a tagjait, bejött rá az egész provincia; a gúnyolódók, kötekedõk tapsoltak és éljeneztek, csakúgy rengett; a gróf úgy dirigált, akár egy maestro, Cecil úgy énekelt, mint egy angyal, a bánáti úr úgy trombitált, mint egy triton, Szeréna úgy zongorázott, mint egy istenasszony, s Gyula úgy szavalt, mint egy hérosz!</p>
				<p>Az egész mulatság pompásan ütött ki, mindenki meg volt elégedve; az égettek számára begyûlt annyi, hogy építhettek belõle iskolát és paplakot.</p>
				<p>Ilyen ez a mi közönségünk, külön-külön akármilyan ákáciuskodó is, de együttvéve szeretetre méltó.</p>
				<p>A rózsaligeti nyári mulatságra pedig Torhányi úron és kisasszonyán kívül csak egyetlenegy ember jelent meg a környékbõl; hogy az ki volt, azt megmondom majd a jövõ pillanatban; ellenkezõleg pedig eltávozott a gazda tulajdon egyetlen fia, Adorján, a mulatság elõl, s átment a szi fürdõbe mûversenyt hallgatni, míg apja a kedveért otthon dáridót rendezett. Otthagyta az egész kompániát.</p>
			</div>
			<div type="chapter">
				<head>
					A kontremin
				</head>
				<p>Az, aki Torhányi úron kívül még megjelent a rózsaligeti kastély megnyitási ünnepélyén a hivatalosak közõl, senki sem volt más, mint Ludvéghy báró.</p>
				<p>Semmi okunk sincs eltitkolni afeletti csodálkozásunkat, hogy Rózsaligeten kastélyról beszélnek, mert az valóban hallatlan tünemény lehet. Mégpedig nem valami vályogrezidenciáról van szó, amit pipás nemesember saját maga kastélynak szokott titulázni, hanem valóságos egyemeletes, vaskerítéses, erkélyes kastélyról, amiben negyvenkét vendégszoba van, s torony a közepén, csengettyûvel.</p>
				<p>Az egész világ töri azon a fejét, hogy mi lelhette Borcz uramat késõ vénségére. Õneki palota, költséges építkezés! Aki az épületet csupáncsak arra valónak tartá, hogy ember és barom meg ne ázzék; aki annyira szerette mindenben a közönségest, a szegényest válogatni, hogy Pesten sem szállt soha valami díszesebb fogadóba, hanem kikereste magának a Két Kecskét vagy más afféle régi korbeli csárdát, s ott is összepörölt a kocsmárossal, ha neki a legjobb szobát adta, mert nem illeti az a birkás embert, akinek a cserény alatt is meg kell hálni.</p>
				<p>És most egyszerre palota!</p>
				<p>Pedig nem ment ám el az esze Borcz uramnak vénségére: tudta õ, hogy mit kaszál.</p>
				<p>Azt már vette észre, hogy fia nem akarja elvenni Torhányi Amáliát, mert Szeréna grófnõért bolondul.  Tehát, ha már bolondul, legalább okosan bolonduljon érte: tudniillik vegye el. Így ami kárt tett Amália elhagyásával, a grófnõvel annyi hasznot hozhat vissza. Hogy a grófnõt megnyerhesse: neki is meg kell mutatni, hogy úr.</p>
				<p>Egy napon arra a csekélységre kérte fel Borcz uram Ludvéghy bárót, hogy engedje meg õneki  de írásban , hogy <hi>holmi szükséges</hi> építkezéseket tehessen a bérlett jószágon. Ludvéghy báró, ahogy már tudjuk róla, nagyon jól ismerte a pomádékat; de még ilyen pomádéba bele nem ült soha, mint amilyet Borcz uram csinált számára;  a szerencsétlen írásba adta, hogy építhet Borcz uram Rózsaligeten, amennyit neki tetszik, csak tessék. Fél esztendõ alatt nagy kastély, mellette aklok, pajták emelkedtek a régi szennyes udvartól távol; ölték a pénzt a sok épületbe, a téglavetõnek éjjel-nappal volt dolga, s nem akadt egy jóindulatú ember, aki Ludvéghy bárónak azalatt megrántotta volna a gérokkját, mondván: Uram, ugyancsak építenek ám a jószágodon; mire a haszonbéri szerzõdés lejár, annyi épület lesz rajta, hogy soha ki nem tudod fizetni az árát! Magának Ludvéghynek pedig nem volt esze erre rájönni.</p>
				<p>Igen szépen el volt intézve, hogy Borcz uram lassankint Rózsaliget haszonbérlõjébõl annak tulajdonosává váljék. Akkor aztán  lehet a grófnõ után tudakozódni Adorjánnak.</p>
				<p>Ez azonban mély titok volt még, s az érdekelteken kívül senki sem tudott még felõle semmit, azok pedig még egymásnak sem szóltak felõle soha.</p>
				<p>Torhányi úr még mindig kedves leendõ nászurának nevezte a birkást, mikor összejöttek, s olyankor mind a két kezét a zsebébe szokta dugni, mintha már ott õrizné azt a százötvenezer forintot, amit az võlegényi váltságdíjul fog fizetni fiáért. Furcsa! Võlegényi váltságdíjat fizetni.</p>
				<p>Valamint Borcz uram is minden intézkedését úgy vitte, mintha Torhányi Amália kisasszonyt várná haza leendõ menyéül, s sok tárgyban kikérte az érdemes kalmár tanácsát: milyen ízlése van a kedves kisasszonynak a lakás, a bútorok tárgyában? Jobban szereti-e a porcelánt vagy az ezüstöt, selymet vagy a bársonyt? A festést vagy a szõnyegezést? S efölött sokat korrespondeáltak, mintha minden a legkomolyabban menne. Pedig mind a kettõ tudta jól, hogy abból már nem lesz semmi.</p>
				<p>Mikor a szi fürdõrõl Torhányi írt Borcznak; hogy õ nagyon szeretné, ha a tekintetes úr holnaputánra az egész fürdõi közönséget meginvitálná magához mezei mulatságra az õ  és Amália kedveért: Borcz uram, ki soha életében vendég kedveért meg nem erõltette magát, olyan természetesnek találta e kívánságot nyomban teljesíteni, hogy válasz gyanánt másnap már a meghívó jegyeket küldte Torhányinak in bianco, a bankár írta fel maga rájuk a címet, ahogy legjobbnak találta.</p>
				<p>Amint látjuk, tehát a kölcsönös egyetértés a legszebb volt a két derék férfiú közt.</p>
				<p>Akit azonban személyes címzettel hívott meg maga a birkás, az Ludvéghy báró úr volt, ki ott közel a szi fürdõhöz lakott, s be is szokott oda rándulni, amikor azután nagyon szerette azt mutogatni, mintha gróf Somlyóháziékat bosszantaná jelenlétével; akik pedig õt fel sem vették.</p>
				<p>Az ünnepély napján tehát Torhányi uramon és kisasszonyán kívül nem jelent meg más Rózsaligeten, mint a báró. Ellenben eltávozott hazulról Adorján. A võlegény a menyasszony elõl.</p>
				<p>Az ilyen eseteket az életben fatalitásoknak szokták nevezni. Hanem hát mire való az okos ember, ha nem arra, hogy a balsorsot hasznára forgassa?</p>
				<p>Torhányi úr nagyon mutatta, hogy mennyire meg van illetõdve azáltal, hogy Adorján éppen most nincs idehaza; pedig gondolta magában, közelednek az én százötvenezer forintjaim, szép csendesen közelednek, mint egy nyáj szomjas bárány az itató felé; csak hadd járja az úrfi a bolondját!</p>
				<p>Borcz uram még jobban haragudott azért, hogy annyi szép vendég megvetette úri meghívását, ámbátor a legszépe és legjava mégis eljött; de hogy õ is gondolt magában valami jót, azt az ebéd fölötti étvágyáról nagyon ki lehetett venni. Ha nem lett volna megelégedve a sorssal, bizonyosan nem evett volna annyit abból a pástétomból, amit az erdõdi urasági szakács készített roppant pénzért.</p>
				<p>Borcz uram e napon rendkívül splendidus volt. Megmutatta, hogy õ ma mindenáron ünnepélyt akar tartani: nagy és fényes ünnepélyt. Ha el nem jöttek a szi nagyságos és méltóságos urak, itt lesznek a tekintetes és nemzetes urak, környékbeli tiszttartók, rövid földesurak, mezei honoráciorok, az etikettel nem sokat körülményeskedõ derék emberek. Azok majd megjelennek a hívásra, ha mindjárt a lakoma napján kapják is az invitációt. Azokat lóhalálában felidéztette.</p>
				<p>Különös gondja volt neki a meghívásoknál valamire. Arra, hogy olyan családot nem hítt meg, amelyben valami tûrhetõ arcú kisasszony vagy tensasszony fordult elõ, a kitüntetettek mind tisztes, meglett matrónák voltak, vagy pedig olyan szerény hajadonok, akik notorie rosszul választják a színeket arcaikhoz. Mit akart ezzel, azt õ bizonyosan nagyon jól értette.</p>
				<p>Nem is csalatkozott jó emberismeretében; délután négy órára, amikorra az ebéd ideje volt kitûzve, a meghívott komposszesszor urak és asszonyságok mind jelen voltak az új kastélyban; látni lehetett a Napóleon óta elmúlt divatok minden esztendei mutatványait együtt, szép összességben; látni lehetett igen sok becsületes, hanem kissé ráncos és naptól megsütött arcot, jó izmos tenyereket, miken fölösleges volt a kesztyûviselés, mert csuklóig úgyis más színû volt rajtuk a bõr, mint azon túl; valamint igen sok tisztességes fõkötõt, elõre és hátrafelé csapottat, s frizurákat, amiken nagyon kevés javítani vagy elrontani való maradt hátra.</p>
				<p>Ebben a társaságban a szépek között is szép Amália valóban úgy ragyogott, mint egy nap. Valóban nap volt; Borcz úr gondoskodott számára felhõkrõl. Vaknak kellene lenni, aki bámulatos szépségét meg ne látná, akit bájainak látása el ne ragadna, aki meg tudna állni feleúton, ha feléje indult</p>
				<p>Ilyen vak ember ugyan volt már egy a világon; Adorján úrfi volt az, elég nagy kárára apjának; de hátha</p>
				<p>De hátha Ludvéghy báró szerencsésebb talál lenni, mint õ volt.</p>
				<p>Óh, ez a zsíros tenyerû birkás nem olyan együgyû ember, mint amilyennek szeretné magát mutatni!</p>
				<p>Az öreg Borcz iszonyú kedves ember volt ma. Mintha feladatul vette volna, hogy minden vendégét mulattassa, úgy enyelgett, úgy pajkoskodott velük. Õ maga kezdte meg a pompás lakoma után a táncot; nem volt ugyan olyan híres táncos, mint fia ura, de csak õ is eljárta még a kállai kettõst; éjfélig nem hagyott békét a vendégeinek, mulatniok, jól mulatniok kellett; ha kifáradtak, puncsot, fagylaltot, barbarászt hordatott közöttük, a sok becsületes ember összeitta mind a hármat.</p>
				<p>Eközben biz az megtörténhetett, hogy a báró egyet-kettõt táncolt Amáliával is, s nincs benne semmi különös, ha azután is vele beszélgetett. Senki sem volt a társaságban olyan feltûnõ szép, mint õ; akár egy kamélia a mezõ közepén. Az is meglehet, hogy mint nagyvilághoz szokott kisasszony, inkább rátermett arra, hogy a báróval valami beszélgetést tudjon kezdeni, mint a nemzetes urak szerény kisasszonyai. Hanem hát ebben senki sem talált semmi különöst; Torhányi uramnak meg éppen esze ágában sem volt, hogy törõdjék vele. Õ már megcsinálta a jó üzletet kisasszonyával; arra, hogy az miként viseli magát, neki semmi gondja; ez nincs a kontraktusban stipulálva.</p>
				<p>Borcz uram egy táncszünet alatt alkalmat vett magának a báróhoz vetõdni. Mosolygott, köhécselt, hamisan kacsintott.</p>
				<p> Ej, ej, ej, báró úr. Nem szeretem a dolgot, nem szeretem a dolgot.</p>
				<p>A báró hüledezve kérdezé, hogy mit nem szeret a jó úr.</p>
				<p> Dejszen, báró úr, látom én, amit látok. Látnak az én szemeim jól. Hanem a báró úr szemei is ugyan gonosz szemek.</p>
				<p>A báró zavarában a szemüvegét kereste, mintha azzal akarná megnézni, hogy milyenek hát az õ szemei.</p>
				<p> Látom, hová kacsingat; látom azokat a pillantásokat. Ej, ej; báró úr; az a leány már menyasszony ám; az a leány az én fiam menyasszonya; nem szabad ám már ott galibát csinálni.</p>
				<p>Ludvéghy esküdni akart, hogy neki esze ágában sincs, aminthogy nem is volt; de Borcz nem engedte szóhoz jutni.  No, no, no, hiszen én nem izgágáskodom; az bizonyos igaz, hogy a leány nagyon szép leány, kapitális leány, akárkinek is megakadhat rajta a szeme; hanem csak tessék tekintetbe venni, hogy az már menyasszony, Adorján mátkája, egypár hét múlva meglesz az esküvõje, tehát ne tessék neki életre-halálra udvarolni.</p>
				<p>Azzal nagy nevetgélve és hunyorgatva ismét elhagyta a bárót, ki elõtt Amália most már kétszeresen kezdett érdekes lenni. Menyasszony; Adorján mátkája, pár hét múlva akarnak esküdni;  ez megérdemli a fáradságot.</p>
				<p>Most már halkabb suttogással beszélt a báró Amáliával, s mélyebben nézett annak szemeibe a legközelebbi tánc alatt, s amint õ melegebben nézett annak arcára, az is annyival elevenebb lett. Így történik az mindig a világon.</p>
				<p>Borcz uram úgy tett, mintha rájuk sem nézne, s kezeit dörzsölte örömében, amint úgy látta õket együtt suttogni.</p>
				<p>A táncterem jázmin- és rododendronbokrokkal volt feldíszítve, miket a birkás Pestrõl hozatott ide nagy pénzért, egy ilyen bokor alatt állt egy karosszék, melyen Amália szokott ülni, ha a táncból visszatért, a mellett meg volt egy gömbölyû, kartalan szék; arra tette le a báró kalapját, midõn õt táncba vitte.</p>
				<p>Borcz uram észrevevé, hogy Amália egyik kesztyûjét ott feledte a karszéken, s szép csendesen odasompolygott, s mikor a füzértánc szövevénye minden ember figyelmét lefoglalá, akkor felvette a karszékrõl a fél kesztyût, s belehajítá a báró kalapjába.</p>
				<p>Azután rávárt, míg a füzértáncban elviszi valaki Amáliát a báró mellõl, s ez egyedül marad. Akkor odalopózott a háta mögé.</p>
				<p> Hm, hm, báró úr; kegyed táncosnéjának ugyan szép fehér keze van.</p>
				<p> Azt nem tagadhatom, Borcz uram.</p>
				<p> Hihetõleg azért vetette le fél kesztyûjét, hogy lássák, milyen fehér keze van.</p>
				<p> Borcz uram olyan sokat tart az etikettre, hogy azt is észreveszi, ha valaki fél kesztyû híjával táncol.</p>
				<p> Kivált, ha sejtem, hogy az a fél kesztyû hová lett.</p>
				<p> Ugyan hova lehetett?</p>
				<p> Ha jól láttam, egy olyan világos rózsaszín kesztyû a báró úr kalapjában van.</p>
				<p>Ludvéghy zavarultan monda:</p>
				<p> Micsoda? Én nem tettem oda.</p>
				<p> Ah! Azzal azt akarja mondani báró úr, hogy a kisasszony maga hajította bele  szólt rá Borcz uram neheztelõ nevetéssel.  Hahaha; ez nem volna rossz, talán saját kalapjának nézte volna azt a kisasszony.</p>
				<p>Hölgy-keringõ volt, a bárót elvitték Borcz uram elõl, visszatért helyette Amália.</p>
				<p>Borcz úr atyai komolysággal kezdett vele beszélgetni.</p>
				<p> Nem vesztett el valamit, Amáliácskám?</p>
				<p> Én? Nem  felelt a delnõ fanyaron.</p>
				<p> Gondoltam; a fél kesztyûjét.</p>
				<p> Óh nem, ott hagytam, ahol ülni szoktam, a széken.</p>
				<p> Vagy úgy? Már az más. Én mást gondoltam; az imént láttam, hogy a báró úr egy világos rózsaszín kesztyût fölvett a földrõl, s azt megcsókolta, és azután a kalapjába tette. No, csakhogy nem a kegyedé volt. Engedje hát azt a szép kezét megcsókolnom.</p>
				<p>Amália kesztyûtlen kezét nyújtá neki, a másikat ruhája fodrai jól elrejték; halavány volt, mint a fal, s nemsokára ismét piros lett, mint egy tetten kapott gyerek. Pedig még nem vétett semmit.</p>
				<p>Borcz uram mosolyogva ment odább, s egy óráig éjfél után vissza sem tért a terembe. Látni lehetett, hogy leült Torhányival kártyázni, ami sohasem volt szokása, és vesztett nagy pénzeket olyan könnyû szívvel, mintha az csak polyva volna.</p>
				<p>A báró és Amália pedig most rnár félénk bujdoklással találkoztak, s elfogult kebellel váltottak szót; Ludvéghy valóban elrejté keblébe Amália fél kesztyûjét, s a leány nem merte azt keresni. És azután elkezdték egymást kerülni, s csak messzirõl néztek össze: ez már rossz jel.</p>
				<p>Éjfél után két órakor Amália kijött a táncterembõl, s apjának mondá, hogy feje fáj, nyugodni szeretne menni.</p>
				<p>Borcz uram maga ugrott fel helyébõl, odaadta a kártyát valami szájtátó ispánnak, hogy játsszék helyette, s kapva egy gyertyát, saját maga kívánta a kisasszonyt azon szobáig elvezetni, ahol a nõcselédség szolgálatára vár.</p>
				<p>Három-négy pompásan szõnyegezett és díszesen bútorozott szobán kellett keresztülmenniök.</p>
				<p>Borcz uram édeskés hangon kérdezé Amáliától, hogyan tetszik neki ez a kastély.</p>
				<p>Amália szórakozottan felelé, hogy biz ez nagyon szép.</p>
				<p> Kár, kár  mondá Borcz uram , hogy csak rövid ideig marad a mienk.</p>
				<p>Amália ránézett nagy, méla szemeivel, s azt kérdé, hogy miért.</p>
				<p>Borcz uram igen õszinte hanglejtéssel felelt:</p>
				<p> Mert az én haszonbéri szerzõdésem rövid idõn lejár, s akkor a jószágot minden rajta levõ épülettel együtt vissza kell a báró kezébe eresztenem.</p>
				<p> Hát ez a jószág a báróé?  kérdé Amália csodálkozva. (Neki mindig azt mondta az apja, hogy azt már Borcz uram rég úgy eltakarította a báró kezérõl, hogy annak egy bokorhoz sincs többé joga benne, ami igaz is volt.)</p>
				<p> Persze hogy a báróé; no, hát természetesen a báróé; mi csak árendások vagyunk itten, én vagyok az öreg birkás. Adorján a fiatal birkás, a nagyságos báró úr a földesúr; no, hisz az természetes. A nagyságos úrnak igen sok birtoka van; maga sem tudja, hogy mennyi; Rózsaligetet tán tíz esztendeje, hogy nem látta.</p>
				<p>A szobalyány átvette Borcz uram kezébõl a gyertyát; a birkás jó éjszakát kívánt leendõ menyének, s engedte õt hálószobájába menni.</p>
				<p>Õ pedig sietett vissza a báróhoz.</p>
				<p>Ludvéghy arcán meglátszott a titkos tartózkodás, midõn Borcz uram komoly arccal karját érinté, s azt mondá neki, hogy egypár komoly szót akarna vele váltani egy szögletben.</p>
				<p> Megbocsásson, báró úr  szólt a birkás, midõn a sokaságtól félrehúzhatta Ludvéghyt , amért olyan vakmerõ vagyok, hogy nagyságodat így-amúgy bátorkodom egyrõl-másról szólongatni. Mert nem mintha ez vagy amaz, hanem már csak mégis, tetszik tudni, rám nézve nem közönyös a dolog. Mert jöhetne valami közbe; én nem mondom, isten mentsen; hanem az ránk nézve igen nagyon kellemetlen dolog volna. Amália igen jó parti volna az én Adorjánomra nézve; kérem alássan, az apjának kétmilliója van; ez nem bolondság magunkforma szegény emberek közt. Az öreg Torhányi minden órában kivethet a zsebjébõl öt-hatszázezer forintot. Ez nagy rubrika. Én csak azért szóltam nagyságod elõtt ilyen õszintén, hogy valami módon ez a házasság el ne romoljék, ami nekünk nagy kárunkra volna. És én remélem, hogy nagyságod annyi esztendei hûségünkért nem kívánja azt a kárunkat. Egyébiránt hiszen nincsen is voltaképpen mitõl félnem; a fiatalok szeretik egymást, bolondulnak egymásért. Adorján derék legény, s nem hiszem, hogy olyan könnyen kivesse õt Amália fejébõl; hanem csak úgy beszéltem. Ezer bocsánatot kérek szertelen bátorságomért.</p>
				<p>Ez volt Ludvéghy fejének az utolsó ütés, hogy tökéletesen elkábulva oda essék, ahova Borcz uram akarja. Torhányi kétmilliója nagy szó. Körülbelül annyi elég volna, hogy Ludvéghy állapotjai ranzsírozva legyenek. Hogy a birkásnak valami kára ne történjék emiatt, arra ugyan nem nagy lelkifurdalást érzett magában, arról a régi hûségrõl pedig éppen sokat tudott volna beszélni. S utoljára még csak azt kelle hozzá hallani, hogy különben nincs mit félteni tõle Amáliát, mert hisz Adorján derék legény! Ez egymaga elég ok lett volna eldönteni a kérdést, de volt ott még több is.</p>
				<p>Borcz uram megint leült Torhányival kártyázni. Reggelig ütötték a kártyát; a bankár jó csomó pénzt elnyert a birkástól, s iparkodott úgy tenni, mint aki föl sem veszi a nyereséget.</p>
				<p>De Borcz uram még kevésbé törõdött a veszteséggel, mert az õ játékában is meg volt nyerve az elsõ <hi>robber;</hi> ezen az éjszakán Amália és a báró nem hunyhatták le szemeiket; egymásról gondolkoztak!</p>
				<p>Adorján reggelig sem érkezett vissza; a vendégek súgtak-búgtak, mindenféle mesét fújtak egymás között: képzelhetni, milyen nagy zavarban lehet most az öreg Borcz és a menyasszony apja, különösen maga a szép menyasszony, ki iránt võlegénye ennyire figyelmetlen, és mégis mind a hárman úgy tesznek, mintha e kimaradás õket legkevésbé sem érdekelné.</p>
				<p>Az öreg birkás és a kalmár a kávés reggeli óta egy félreesõ szobába vették magukat, s ott tanakodnak a jövendõ dolgai felõl. Borcz uram igen beszédes kedvében van ma, olyan kedélyes, olyan barátságos leendõ nászura ellenében, elnézi annak úrhatnámos ferdeségeit, nem szólítja meg érte, ha Torhányi úr csizmáit is felrakja a bársonypamlagra (máskor a hárságyról is lekergette volna velük), hogy porceláncsészéit rongálja azzal, hogy cukros rumot éget bennük, s hetykén fitymálja a fõzött teát, belekóstol, s miután annyi drága cukrot, rumot és tejszínt belevesztegetett, otthagyja:  Borcz uram most mindezzel nem törõdik. A nászhozományon alkusznak. Olyan komolyan, mint akik valósággal össze akarják gyermekeiket házasítani. Nem engedékenység, valóságos szeleburdiság, ahogy e nevezetes pozíciót elengedik egymásnak foglalni. Mindegyik azon iparkodik, hogy többet ígérhessen a másiknál. Milyen hintókat, milyen lovakat fognak adni gyermekeiknek, hány személyre való ezüstöt, asztali készletet? Milyen rengeteg évpénzt? Hová fogják õket utaztatni a lakodalom után? Párizsba-e, vagy Ostendébe? Kiket kérnek fel násznagyokul? A börzeüzér nagy dolognak tartja, hogy az õ leányának a híres X. lesz a násznagya, aki báró Sina után a legelsõ ház Bécsben; Borcz uram pedig azzal kérkedik, hogy az õ fiának maga a báró úr lesz a násznagya, egy mágnás; ahogy illik nemesemberhez a választás. Ezen egy kicsinyt összekocódnak, aztán megint kibékülnek, s azzal végzik, hogy elkezdik egymás násznagyait kölcsönösen dicsérni és magasztalni, s bámulnak rajtuk minden megbámulható tulajdonságot; végtére aztán meghatározzák az esküvõ napját; egymás kezébõl kapkodják ki a kalendáriumot; egyiknek a hétfõ ellen van kifogása, mint szerencsétlen nap ellen, másiknak a szombat nem tetszik, mert akkor a cselédséggel kell számolni, a vasárnap nagyon közönséges, akkor csak mesteremberek lakadalmaskodnak, végre megegyeznek egy csütörtökben, mely egyforma távolságban esik mind a gyapjúnyíratástól, mind az ultimótól, amikor egyik-másik úr nagyon el van foglalva, azt a napot megjegyzik vörös tintával, s Torhányi úr beírja tárcájába kettõs notabene alá.</p>
				<p>Azt egyik sem ejti ki a száján, hogy hátha mindebbõl semmi sem lesz; amit már elõre tudnak. Arra az esetre ott van már a vinkulum. A két úr olyan szívesen mosolyog, mikor egymással kezet szorít az alkudozás szerencsés bevégeztével: vajon melyik fog közülök utoljára nevetni?</p>
				<p>Amália és a báró a kastély parkjában sétálnak ezalatt. Óh, ti érzékeny lelkû ábrándozók, kik szeretitek megtudni, minõ hangon beszél a keletkezõ szerelem, jertek velem, rejtsük el magunkat e vén platánfák mögé, ide a sûrû jázminbokrok közé, s hallgassuk ki, mit beszélnek itt oly egyedül, oly csendesen, midõn nem félnek leskelõdõ hallgatózástól, midõn az öregek odafenn a zugban üzletrõl és számokról értekeznek.</p>
				<p> Ez a park itt nagyon régi  szólt a báró Amáliához, kit alá s fel kísérget a tekervényes utakon , ezt nem a birkás ültette (képesnek hitte tán Amáliát, hogy azt is elhiggye, mintha egy esztendõ alatt a birkás erdõket tudna elõvarázsolni a földbõl), ez csak utakat csináltatott bele: megengedtem neki; de azzal is rászedett, mert az utakat mind arra vitte, ahol legsûrûbben álltak a fák, s útrendezés örve alatt egypár száz öl fát eladott a parkomból.</p>
				<p> Óh, minekünk nem ilyen parkunk van Kis Édenben  szólt bele Amália , papa egy egész szigetet vett magának a Duna közepén, azt töltéssel vétette körül, s pálmafákkal ültette végig.</p>
				<p> Valóságos pálmafákkal?  kérdé a báró.  Az grandiõz!</p>
				<p> Óh, igen, ott nagyon sok van.</p>
				<p>(Tudniillik, hogy Gyõr-Komárom tájékán az olaszjegenyét pálmafának híják.)</p>
				<p> Azután abban nincsenek ilyen közönséges fák. Én az ilyenek alatt járkálni sem szeretek. Nálunk csupa egzotikus fák vannak, amiknek pompás levelük és viráguk van, egy kis liget egészen tulipánfákból ültetve, meg idegen fenyõfák, amiket nagy cserepekben télire az üvegházban tartanak; az aztán sokkal szebb.</p>
				<p> Ah, hátha még az én aranyvári kastélyom kertjét látná a kisasszony  sietett Ludvéghy folytatni a szót , azok az aruariák, malvariák, rendrondonok, radicalisok, amik ott vannak!</p>
				<p>Amália egészen meg volt hatva e furcsa nevek által, mikért valami botanikus nagyon megnézte volna a bárót, s bámulatában azt kérdezte tõle:</p>
				<p> Van talán a báró úr angolkertjében olyan Nelson-fa is, amilyenrõl most olvastam a Leipziger Modejournalban?</p>
				<p> Óh, de mennyi!  válaszolt Ludvéghy könnyû szívvel.</p>
				<p>Tudni kell, hogy azt a Nelson-fát akkor fedezték fel Kaliforniában, egynek-egynek a kerülete derékban tizenkét öl; a lombjai alatt pedig elférne a bárónak az egész aranyvári domíniuma, ahogy az már körül van harapdálva bírói zárolásokkal.</p>
				<p> Kegyed járatja a Leipziger Modejournalt? (Most erre tért át a beszéd.)</p>
				<p> Óh, csak a divatképek végett. Azok szerint szoktam a hímzeteket megrendelni.</p>
				<p> Úgy hiszem, hogy a párizsi Moniteur szebb mintákat közöl.</p>
				<p> Mi magunk szoktunk minden évben egypárszor Párizsba menni. S akkor legjobb alkalom van a divatot megismerni. Óh, ide csak akkor jön már minden, mikor elavult, s kiment a divatból.</p>
				<p> Hát nagyságtok többször járnak Párizsba?</p>
				<p> Óh, igen. A papának mindig el kell menni, mikor a vasút-részvényesek gyûlést tartanak, neki is van egynehány száz részvénye, ilyenkor azért szeretek vele menni, hogy ha jó kedvében van, mindent vásárol. Tavaly is hogy elvitt, egyszer csak felültetett a hintóba, a Palais Royal mellett álltunk meg egy elegáns valence-i csipkeárus boltja elõtt;  ekkor azt mondta a papa: Mademoiselle (mindig úgy hí), én ma az összeszámolásnál százhúszezer frankkal többet nyertem a rögtöni hausse által, mint amennyire számítottam, azt, íme, most önnek a rendelkezésére bízom, s ki nem engedett addig jönni a boltból, míg azt ott el nem költöttem.</p>
				<p>Ludvéghynak ennél a szónál kápráztak a szemei.</p>
				<p> Ah, én akkor éppen Párizsban voltam. Emlékezem rá, hogy kegyedet látnom kellett akkor az Italiennes-ban; mindenkinek föltûnt; az a ragyogó szépség, az a választékos öltözet; mindenki kérdezte egymástól: ki lehet õ, de senki sem tudott felelni; nemde egy földszinti páholyban ült, vizaví a proszcéniummal?</p>
				<p> Igen  szólt Amália, lesütve szemérmesen nagy ragyogó szemeit, s alattomban ismét félrepillantva udvarlója arcára.</p>
				<p> Megálljon, megálljon! Most még többet is tudok. Másodszor ismét találkoztunk a longchamps-i mezõn; nagysád egy elegáns tilburyban ült, fehér brüsszeli csipkeruha volt rajta, florentin kalapját kezében tartotta, hogy gyönyörû fekete hajfürtei  langlaise szabadon omolhassanak alá, úgy nézte a futtatást; nemde így volt?</p>
				<p> Igen, igen  helyeslé Amália elevenen.</p>
				<p> Nem emlékezik már rá, hogy egy lovag odaléptetett nagysádtok hintaja mellé, kék voile-lat a kalapja mellett?</p>
				<p>Amália a fejével inté, hogy emlékezik.</p>
				<p> Az én voltam. Valakitõl megtudtam annyit, hogy nagysád egy ausztriai bankár kisasszonya, s gondoltam, hogy kellemesen fogom meglepni abban az idegen francia városban, ha egyszerre ismerõs nyelven szólítom meg: Welches gefällt Ihnen am meisten unter diesen Pferden? Kegyed meg volt lepetve, és elmosolyodott rá.</p>
				<p> Igen, igen, már emlékezem.</p>
				<p> És azután kegyes volt nyájas mosollyal felelni, hogy azon sötétpej telivérnek adja át szimpátiáját, melyet kék csíkos, veres sapkás zsoké lovagol. És én erre azt feleltem: igen boldoggá vagyok e nyilatkozat által téve; az éppen az én lovam, a Son of the Sun, így ez, ha a nagy jutalmat nem nyeri is, mégis nyertes marad.</p>
				<p>Erre a nyilatkozatra Amáliának igen jól illett félrefordítani arcát, és szemérmesen elpirulni.</p>
				<p> És nagysád szimpátiája csodálatos bûvszer volt rám nézve, mert a nagydíjat csakugyan a Son of the Sun nyerte el azon a versenyen. És én akkor azt mondtam nagysádnak, hogy e csodahatású rokonszenv mennyit érhetne egy férfira nézve!</p>
				<p>Amália nagy legyezõjével hajtotta arcáról a forróságot.</p>
				<p> Azért tetszett nekem nagysád oly ismerõsnek e mostani találkozásunkkor; és nagysád nem emlékeznék énreám és azon jelenetre ott a longchamps-i versenynél, ahol az én Son of the Sun-om az ötezer sovereigndort elnyerte?</p>
				<p> Óh, igen jól  rebegé halkan Amália, s reszketeg sóhajtást engede szép hullámos keblébõl feldagadni  az édes emlék nevében.</p>
				<p>Most már mind a ketten jól emlékeztek egymásra. Legszebb volt a dologban az, hogy azon a kérdéses lóversenyen egyik sem volt ott közõlük. S az egész kölcsönösen emlékezetes eset sohasem történt meg; nem volt az egyéb, mint két hiú lélek fitogtatása, mely dicsekedést csinál abból, hogy neki csak a külseje aranyos. Amália gondolta magában, jó lesz elfogadni annak a delnõnek képét a báró szívében, aki azt a longchamps-i mezõn úgy megigézte, a bárónak pedig csak arra volt szüksége, hogy Amáliával tudassa, miszerint az õ lovai a longchamps-i mezõkön szoktak elsõ versenydíjakat nyerni. Hogy ez historice nem igaz, az nem tesz semmit. Ki járhat utána? Ügyes gavallérok sok ilyen jeles adattal gazdagítják a kisasszonyok ismereteit.</p>
				<p>Ezalatt Borcz uram hajdúja annyira vitte az igyekezetet, hogy rátalált a báró úrra és Amália kisasszonyra a ligetben, s tudtukra adá, hogy az öregurak már odafenn várnak rájuk régen a reggelivel; mind elhûl a csokoládé.</p>
				<p>Felmentek; odafenn Borcz uram igen szívesen fogadá õket, s a báró urat félrevonván, barátságos susogással tudtára adá, hogy Torhányival éppen most határozták el fiának Amália kisasszonnyal leendõ egybekelése határnapját, s hogy mind a ketten éktelenül le lennének kötelezve, s rendén túl boldognak éreznék magukat, ha a méltóságos báró úr kegyeskednék elvállalni a násznagyi hivatalt a võlegény részérõl.</p>
				<p>Ludvéghyt meglepte az ajánlat; annyira meglepte, hogy az elsõ szóra elfogadta azt.</p>
				<p>Azután Torhányi úr a jelenlevõ vendégeket mind meginvitálta fejenkint és személyválogatás nélkül leányának Borcz Adorján úrral tartandó menyegzõjére saját úri házához, ami igen olcsó nagylelkûség volt tõle, miután saját úri háza a Rába és Duna összeszakadásánál van építve, a meghívott vendégek pedig Szatmárban, Beregben laknak, vasút még nincs, s nemigen valószínû, hogy valamelyik nemzetes úr aratás idején saját fakóit befogassa, hogy egy Duna melléki lakadalomban pipázhasson;  aztán meg  úgysem lesz az egészbõl semmi.</p>
				<p>Végül aztán összecsókolóztak vendégek és nászurak, elbúcsúztak egymástól külön és összesen, ki-ki rátalált a maga kocsijára, s ment, amerre lakott, a báró és Torhányiék vissza a szi fürdõbe.</p>
				<p>Feleúton találkoztak Adorjánnal, ki lóháton nyargalva jött Szról Rózsaliget felé. Mikor megismerte õket, sarkantyúba kapta paripáját, s ahogy elhaladt mellettük, egy kissé megbillenté a pörge kalapot fején; ez volt minden üdvözlete menyasszonyához. Ahogy tovavágtatott, Torhányi utánanézett a hintó ablakán át sokáig, azután belsõ örömtõl mosolyogva ült vissza helyére, mikor nem láthatá többet; Adorján egyszer sem nézett vissza. Minden nagyon jól megy.</p>
				<p>Võlegény és menyasszony szíve olyan sebesen távoztak egymástól, amilyen sebesen a nyargaló paripák vitték õket keletnek, nyugatnak.</p>
			</div>
			<div type="chapter">
				<head>
					A jenki trikk
				</head>
				<p> Na, te korhely  kiálta fia elé Borcz uram enyelgõ hangon, amint az lováról leugrott az udvaron.  Hát most kell jönni? Jól van, jól no; már elmentek, senki sincs itt.  Azzal leporolgatta fia kabátját, s bekísérte a szobába, szépen elõrebocsátva õt mint úri gavallért.</p>
				<p>Adorján is bizalmas lábon látszott állani ezáltal apjával, mert egy cseppet sem félt tõle; enni kért valamit, mert nagyon megrázta a ló, s végigfeküdt a pamlagon, mert huszonnégy óra óta nem aludt.</p>
				<p> Hát mennyire vagy a comtesse-szel, he?  kérdé az öreg, odaülve fia lábához.  Beszéltél már vele?</p>
				<p> Rendén vagyok  szólt Adorján, mind a két kezét feje alá téve.  Hallgasson csak ide, apám!</p>
				<p> No, hallgatok; hogyne hallgatnék: hát hogyan volt? Mi történt? Mondd el csak, fiacskám!</p>
				<p>Az öreg birkás most nem fenyegette vasvillával a fiát, nem ordított a százötvenezer forintja után; még fiacskájának nevezte õt.</p>
				<p> Jól ment minden. Szeréna úgy zongorázott, mint egy istenasszony; még most is itt zúg a fülemben. Nem táncra való nóta volt ugyan, de azért nagyon szép. Én közepett ültem, és úgy tapsoltam, hogy elõttem és mögöttem nem maradt ép pad.</p>
				<p> No, azt szerettem volna látni.</p>
				<p> Egy ember pisszegni próbált mellettem; no iszen belecsaptam annak a kalapot a fejébe úgy, hogy nem tudom, hogy jött ki belõle.</p>
				<p> Azt ugyan derekasan tetted.</p>
				<p> A koncert után meg odavittem a comtesse ablakai alá a bandát, s a legszebb nótákat húzattam egy óra hosszat.</p>
				<p> Lám, hogy tudja, mi a gavalléros! Hát magával nem beszéltél, Adorjánkám?</p>
				<p> Csendesen csak! Várjon sorára! Onnan elmentünk a fürdõházba, kompániástul; a fiúk ösztönöztek, hogy mulassunk még; én bankot adtam.</p>
				<p> Nono. Megint vesztettél?</p>
				<p> Bomlottul nyertem. Reggelre az egész fiatalság svarc volt.</p>
				<p> Mi? Mennyit nyertél?  kapott rajta az öreg birkás, ki emberi közönséges szokás szerint csak azt szokta játékosnak szidni, aki veszt; aki nyer, tisztességes ember.</p>
				<p> Ötezer egynéhány száz forintot takarítottam el tõlük  felelt lusta nyugalommal a korhely.</p>
				<p> Megvan? Elhoztad?</p>
				<p> Nincs biz abból egy fillér sem. Üres a tárcám, mint új korában, mikor a kucséber rám disputálta.</p>
				<p> Te bolond, te!</p>
				<p> Dehogy vagyok én bolond. Nagyon is okos ember vagyok. Mikor reggel felé vége volt a játéknak, a megkopasztott fiatalság hosszú képpel lézengett erre-arra; akkor azt mondtam: Adjatok ide egy ív papirost; adjatok tintát és tollat; mondja meg õszintén mindenki, mennyit vesztett, s írja ide a nevét meg a vesztett összeget! Rámnéztek, hogy mi lesz már ebbõl. Az ív tetejére felírtam: Jótékony adakozás a szi vendég úrfiak részérõl Borcz Adorján felszólítása folytán a **i tûzkárvallottak részére, ajánlva a gróf Somlyóházi kisasszonyok kegyes kezébe. Azzal kitettem az asztalra a bankot, számlálja ki belõle ki-ki, mennyit vesztett; a pénz már úgysem az övé, írja alá.  Ami fennmarad, az az enyim, azt én írom alá.</p>
				<p> Ej, te bolond, azt mégis nem kellett volna odaadnod.</p>
				<p> Hagyjon békét! Ötletem furórét csinált. A gavallérok szíves örömest csináltak nagylelkûséget a veszteségbõl, s akkor én egy deputáció élén vittem el a közel hatezer forintra menõ összeget Somlyóháziékhoz, s átadtam azt a károsultak számára Szeréna kisasszonynak egy szép dikció mellett. Ez aztán megtette a hatását. Az öreg gróf kezet szorított velem, s úgy megdicsérte a mai lelkes fiatalságot, mely ahelyett, hogy vagyonát haszontalan kártyaasztalok mellett fecsérlené el, nemes áldozatokra adózik vele.</p>
				<p> Nono, hátha majd megtudja.</p>
				<p> Nem tudhatja azt meg. Akik jelen voltak, mind áldozatul estek, s van eszük, hogy el nem árulják magukat, mikor így tiszteletet vehetnek maguknak azon a veszteségen, melyért különben kinevették volna õket. Szeréna el volt érzékenyülve, õ is odajött, és megszorította a kezemet; egy szót sem tudott szólni, de szemeiben könny ragyogott. Óh, milyen szép volt ez a leány! Ha látná õt, apám!</p>
				<p> Látnám? Mit látnék rajta? Szépség:  szépség; egyik leány olyan szép, mint a másik. Amália még szebb. De Amália csak egy kupec leánya, ez pedig egy grófkisasszony. Ez már tesz valamit. Gondolod, hogy hozzád adják?</p>
				<p> Én azt hiszem, hogy szeret.</p>
				<p> Nem az a kérdés, hanem hogy hozzád adják-e?</p>
				<p> Azt nem tudom.</p>
				<p> Hát miért ne adnák? Tán azért, hogy csak közönséges nemes vagy? Hát nem lehet-e tebelõled is báró vagy gróf? Nem tudok én annak utánajárni? Ha éppen az kell; ha éppen azt kívánják. Nem hangzanék elég szépen Rózsaligeti gróf Borcz de eadem? Én nem ijedek meg semmi költségtõl; amibe kerül, abba kerül. Az én fiam gróf lehet; a birkás fia egy gróf, és menye egy grófkisasszony.</p>
				<p> Hát Torhányiékkal mit végezett, apám?</p>
				<p>A birkás szemrehányó sóhajtással mondá:</p>
				<p> Ott a te bolondságod szép galibába kevert engem; hanem  az én eszem majd kisegít abból, csak bízd õket rám, és amire kértelek, azt el ne felejtsd.</p>
				<p> Micsoda?</p>
				<p> Hogy senkinek ne mondd, hogy Amáliát nem fogod elvenni; várd be, míg õ mondja, hogy nem megy hozzád. Hogy azt kimondja, az az én gondom lesz.</p>
				<p>Ezzel magára hagyta fiát az öreg Borcz, s míg az jóízûen falatozott növekedõ szerelme mellett, addig a birkás bement saját szobájába; magára zárta az ajtót; papirost készített levélnek, és leült írni.</p>
				<p>Levelet írni nem valami rendkívüli dolog akárkinél is; de ha ép jobbkezû ember arra a gondolatra vetemedik, hogy mikor levelet ír, <hi>bal kézre</hi> fogja a tollat, s ha azt éppen Borcz uram cselekszi, az csakugyan különös tréfa. Mert elõször is bal kézzel senki sem tud olyan szépen írni, mint jobbal; aztán lassabban is halad vele, s végtére éppen nem hasonlít az írás saját autografonjához</p>
				<p>Aha! Tehát hogy nem hasonlít saját kéziratához.</p>
				<p>Az egyik levélbe e következõ dolgokat írta Borcz uram ákumbák kezevonásával:</p>
				<p>Kedves kisasszony!</p>
				<p>Milyen nagyon sajnálkozásra méltó a kisasszony, hogy egy olyan korhely, csapodár emberhez vesztegették el, mint az a Borcz Adorján. Nem elég, hogy elég goromba volt éppen akkor elmenni hazulról, amidõn a kisasszonyék az új kastélyban meg akarták látogatni, hanem ugyanakkor a sz*i fürdõben egy más kisasszonnyal mulatott. Egy grófkisasszonnyal, aki után bolondul, mert olyan polgárleány, mint a kisasszony, nem elég a kevélynek. Azt gondolja, hogy a kisasszony is nem mehetne grófhoz vagy báróhoz, ha akarna. Én csak együgyû cseléd vagyok, aki ezeket írom, de én nem állhatom meg, hogy meg ne írjam a jó kisasszonynak, milyen rossz ember az az Adorján úrfi. Mikor le-leissza magát, olyankor kibeszéli, hogy csak azért veszi el a kisasszonyt, mert sok pénze van, hogy adósságait kifizesse. Ha ráunt, majd le tudja rázni a nyakáról. Õ meg a vén apja nem is híják másképpen a kisasszonyt, mint az a kupecfajta! Gyalázatos dolog ez. Csak arra kérem a drága kisasszonyt, hogy ne mutassa ezt a levelemet senkinek, mert még ráismernének az írásomra, és rögtön elcsapnának innen. N. N.</p>
				<p>Így, ni.  Azzal borítékba tette a levelet, ráírta a címet: Nagyságos Torhányi Amália kisasszonynak, poste restante Sz*en.</p>
				<p>Tapasztalatból tette-e, vagy lélektani kombinációból? Annyi bizonyos, hogy igen helyesen tevé a birkás, midõn azt írta a levélre, hogy poste restante, mert egyenes úton aligha az apa kezébe nem jutott volna a levél; míg az nagyon valószínû, hogy a jó nevelésû kisasszonyok mindenkor ismerik levelezéseiknél a poste restante elõnyeit, s használják is minden alkalommal.</p>
				<p>Ez volt az egyik. Ezt egyszerûen beküldte egy lovaslegénytõl a legelsõ postaállomásra.</p>
				<p>A második levél ilyen tartalommal tölt meg: Szervusz Bruder!</p>
				<p>Ha nem tudtad még, hát mármost megtudhatod, mi oka volt annak, hogy Szeréna grófné a faképnél hagyott. Más ifjút szeretett: a szép Borcz Adorjánt, s mondhatom, hogy nem rossz ízlése van. Még talán hozzá is menne, ha a fiú házasulandófélben nem volna. Az a legszebb a tréfában, hogy Adorjánnak éppen te vagy a násznagya, ki menyasszonyát számára megkéred. Ha csak annyi eszed volna, mint egy falusi kisbírónak, s annyi kurázsid, mint egy harangozónak, igen jó tréfát csaphatnál ezúttal, bosszút állva magadért és másért; de minthogy egyik sincs, hát szervusz; maradj ülve!</p>
				<p>Ezen levél báró Ludvéghynek lett címezve.</p>
				<p>Ezt már nem bízta másra Borcz uram, maga tette zsebébe; befogatott érte, s elment vele hatmérföldnyi messzeségre, Nagyváradra, ott tette fel a postára: senki sem tudhatta, ki küldi.</p>
				<p>Az ember nem hinné, mennyi bennszületett ravaszság van az ilyen emberekben, akik csak egy héten egyszer mosdanak. Mind a két méregadag megérkezett küldetése helyére, s mind a kettõ megtette hatását.</p>
				<p>Amáliának ártani kezdett a szi víz. Valami együgyû orvos volt ott, az elhitte neki, hogy ez a fürdõ a kisasszonynak veszedelmes vértolulást okoz, s Torhányi úr atyai kötelességének tarthatá leányát felvinni Karlsbadba, ami igen szép járóföld Erdély szélétõl mérve.</p>
				<p>Mintegy véletlenbõl báró Ludvéghy is éppen Karlsbadba utazott.</p>
				<p>Egyik sem tûrhette, hogy mindennap lássa, hallja, mily nyilvánosan udvarol Adorján Szerénának, hogy suttognak az emberek, miszerint a gróf nem ellenzi, ha Szeréna hozzá akar menni, anyja nem törõdik vele, mert már évek óta nem szól Szerénához egy szót sem; de hiába is elleneznék, mert a grófnõ akkor csak csupa szeszélybõl is hozzámenne, s ha tiltanák neki, elszöknék utána.</p>
				<p>Akkor feltûnt elõtte az ifjú, mikor a leégett falusiak számára oly jelentékeny összeget gyûjtött össze barátai és saját zsebébõl; azt nem is sejti, hogy ez a gyûjtemény milyen furcsa úton ment végbe. Akkor, mondom, még csak feltûnt elõtte Adorján. Egypár emberrel találta tudatni, hogy becsüli ez ifjút; persze minden ember rögtön azzal válaszolt neki, hogy elmondta, ami rosszat Adorjánról csak tudott, hogy ez milyen korhely, mily kicsapongó, mily csapodár, mûveletlen, durva, iszákos és a többi.</p>
				<p>Ettõl azután egészen szerelmes lett bele Szeréna. Mentül jobban szólták, annál becsesebbé lett elõtte. Lehet, hogy durva, kicsapongó, gondolá magában; de nemes szíve van, de lelke romlatlan, õserejû; egy nõ, ki igazán szeret, ki élni tud azért, akit szeret, drágakõvé fogja õt simíthatni. Szeréna boldog volt abban a gondolatban, hogy ez elvetett gyöngyszemnek õ adhatja meg eredeti ragyogását. S annyi önérzet, annyi hiúság volt benne, hogy erre képesnek hitte magát. A léha ifjú gondatlan szavaiban kereste a mély értelmet, rendetlenségeiben zseniálist talált, s becsülte benne azt, ami különben nagyon keveset ér a világban: a nyers, egyenes õszinteséget.</p>
				<p>Pedig semmi sincs annyi hamisításnak kitéve, mint ez a szép, becsülésre méltó õszinteség; még a csokoládé sem. Vannak goromba, válogatatlan beszédû emberek, kik ha rákerül a sor, olyan szépen el tudják mondani a hazugságot, mint a legsimább udvaronc, aki abból él.</p>
				<p>Végre egyszer azt is megmondták Szerénának, hogy Adorján, míg elõtte olvadozik, azalatt egy más nõvel jár jegybe; akit el kell neki venni, mert 150 ezer forintnyi kötvény van a visszalépés ellenébe róva: ez pedig nagy pénz; Szerénának összes vagyona sem megy annyira, mert apja nem volt különösen gazdag.</p>
				<p>Szeréna úgy tett az ellenvetéssel, ahogy magához és Adorjánhoz legméltóbbnak gondolá.</p>
				<p>Mikor egyszer alkonyatkor a szi kert virágos fái közt sétáltak, megfogá imádója kezeit, s tiszta, sötét szemeivel annak szemeibe nézett.</p>
				<p> Feleljen nekem egy szavamra õszintén, Adorján!</p>
				<p> Parancsoljon velem  szólt az ifjú határozott arccal. El volt tudniillik határozva, hogy annyit fog hazudni minden kérdésre, amennyit csak elbír.</p>
				<p> Ön jegyben jár Torhányi leányával.</p>
				<p>Adorjánnak e helyen jó módja volt kétértelmû válaszokat adni.</p>
				<p> A világ azt beszéli; apáink is úgy végezték; de mi magunk nem tudunk róla semmit.</p>
				<p> Hogy határidõ is van kitûzve, melyben önöknek meg kell esküdniök egymással.</p>
				<p>Adorján elnevette magát.</p>
				<p> Határidõ van valamire tûzve; hanem én azt hivõ vagyok, hogy inkább fizetésre, mint esküvõre. Kereskedõk dolga az, nagysád; akik igen veszedelmes alapra üzérkedést építettek: gyermekeik hajlamára. Gyerekkorunkban jók voltunk egymáshoz, apáink rizikót csináltak éretlen hajlandóságainkból, s megkötötték az alkut, anélkül, hogy tõlünk kérdezték volna, beleegyezünk-e. Így szoktak repcére, cukorrépára, dohányra alkut kötni; lehet, hogy a repce elfagy, a jég elveri, az ára szállhat lejjebb és alább; a visszalépõ fél bánatpénzt fizet.</p>
				<p> Azt mondják, hogy önnek atyja százötvenezer forintot kötelezett bánatpénzül, ha ön lép vissza.</p>
				<p> Azt, bizony mondom, meg is fogja fizetni, legalább én meg nem szabadítom tõle.</p>
				<p>Adorján oly forró szenvedéllyel tekinte e pillanatban Szeréna szemeibe, hogy a hölgy meg volt igézve általa. Szinte reszketett a hangja, midõn tovább beszélt.</p>
				<p> Azon nõ pedig nagyon gazdag.</p>
				<p>Adorján tudott már valamit e rejtélyes gazdagság mibenlétérõl, hanem azért igen jó alkalom volt rá nézve büszke elvetéssel felelhetni erre:</p>
				<p> Ah, micsoda férfi volna az, aki egy nõnél, kitõl szerelmet vár, gazdagságot keresne. Én nem becsültem soha a pénzt.</p>
				<p>No, ebben igazat mondott.</p>
				<p> És igen szép nõ  folytatá a félelem bátorságával Szeréna , mondják, hogy jó is, és igen mívelt.</p>
				<p> Nem tagadok meg tõle semmit; szép, jó, mívelt;  de ha én nem szeretem!</p>
				<p>Szeréna most egyszerre kigyulladt arccal fodult Adorjánhoz:</p>
				<p> S tudja ön, hogy én szegény vagyok?</p>
				<p>Ez vallomás volt in optima forma. Mégpedig õszinte, tiszta lélekbõl jövõ vallomás.</p>
				<p>Igazi, egyenesen nõtt lelkû férfit e szavak holta napjáig boldoggá tettek volna; azt mondta volna: elvetek magamtól mindent, amit kívüled bírhatok, te magad többet érsz nekem az egész világnál. Hanem Adorján nem volt ez a férfi.</p>
				<p>Neki elõször is hiúságát illeté igen kellemesen e biztató, megelõzõ szó, azután arra gondolt, hogy a grófnõ nem is oly szegény, milyennek mondja magát, és utoljára  hogy hiszen van út és mód, azt az áldozatot is megkímélhetni, amibe ez összeköttetés más részrõl kerülne; Borcz apó már felvilágosította õt afelõl, s a fiúnak tetszett az eszköz: nem mondani le Amáliáról, hanem addig játszani vele a komédiát, amíg az szökik meg tõle, ha máshonnan nem - az oltár lépcsõjétõl.</p>
				<p>Ennélfogva Adorján igen válogatott kifejezésekben mondhatá el Szerénának, hogy õ boldognak fogná magát érezni, ha a grófnõ semmi vagyonnal nem bírna is; hogy azon perctõl fogva, melyben õt elõször meglátta, el volt bûvölve általa, hogy az életét is odaadná szerelmeért s más efféle ostoba közbeszédeket, amiket az egész világ elkoptatott már.</p>
				<p>Szeréna gyöngéden szorítá meg a keze után nyúló kezet. A nõk olyan rossz kritikusok akkor, midõn azt hiszik, hogy ideáljukat feltalálták.</p>
				<p> Lássa ön  szólt a grófnõ , énnekem rossz szeszélyeim vannak; néha kiállhatlan vagyok mindazokra nézve, akik környeznek; sokszor megbántom azokat pillanatnyi szenvedélybõl, akiket szeretek, becsülök; azt én mindig megbánom, keserûen megbánom, de soha meg nem vallom, hogy megbántam. Minden hízelgést, nyájaskodást utálok, mert azok mögött mindig tettetés, hazugság rejlik, emiatt azt hiszik, hogy szívtelen vagyok; saját édesanyám gyûlöl, mert nem tudom elõtte mutatni, mennyire szeretem, s én inkább évekig nem váltok vele szót, mint hogy gyöngéd közeledésembõl azt sejtse, hogy érdekbõl térek meg hozzá. Lássa, én igen kiállhatlan jellemmel vagyok megverve. Gondoljon rá, midõn hozzám közelít!</p>
				<p>Adorján közel volt ahhoz a bolondhoz, hogy kimondja, miszerint ezt már elegen mondták neki, de õ erre nem ad semmit. A férfi könnyen segít azon. Ehelyett megdicsérte a grófnõ szép szemeit; ez volt a legokosabb tõle, amit kigondolhatott.</p>
				<p>Szeréna Adorján karjába fûzte kezét:</p>
				<p> Ha valakit szeretek, legyen az rokonom, kedvesem vagy kedvenc állatom, azért vakon tudok áldozni mindent. Volt egy kis kutyám, azt mondták felõle, hogy megveszett, lövessem agyon, én nem engedtem, szobámban tartottam, ápoltam azzal a tudattal, hogy a legiszonyúbb halállal játszom, egész végleheletéig; azt mondták rólam, hogy bolond vagyok, de szerettem a kis teremtést nagyon. Mostohaapámat nagyon megbántotta egy ember, én világ elõtti híremet áldoztam fel érte, hogy bosszút álljak rajta, és bosszút álltam. Megítélt mindenki, de én meg voltam elégedve magammal. Én nem kérdem öntõl, mi rangot, mi sorsot oszt meg velem. Szalmáskalyibába visz-e, ahol fösvény kéz méri ki a napi eleséget, s beszámolják este, mit dolgoztam nappal? Nem kérdezem öntõl, milyen emberek rokonai, akik közé visz. Lesz-e haragos napam, házsártos ángyom? Én mindenbe beletalálom magamat. Csak azt kérdem öntõl, olyan nemes szíve van-e önnek, amilyennek én azt hiszem. Képes-e ön úgy elvetni magától mindent, <hi>amit</hi> szerethetne, azért, <hi>akit</hi> szeret?</p>
				<p>Adorján fel volt rá buzdulva, hogy most mindjárt úgy feldicséri magát, ahogy csak a grófné óhajtja, hanem Szeréna megelõzte ebbeli szándékát:</p>
				<p> Én tudom, hogy ön sokszor könnyelmû volt, nyers, szilaj magaviseletét ismerem (no, hisz akkor hát sokat ismerhet felõlem, gondolá Adorján); de tudom jól, hogy a szilaj lángnak nemes kõ ad tûzhelyt; mikor önnek áldozatkészsége az enyimmel találkozott, akkor én azt képzeltem, hogy egy ritka derék jellem kulcsát találtam meg.</p>
				<p>Jaj!  gondolá Adorján  hátha egyszer ennek a kulcsnak a kulcsát találnád meg.</p>
				<p> Én éppen oly önfeláldozást kívánok attól, akire sorsomat rábíztam, mint amilyennel én közelítek hozzá, s nem tudnám azt a gondolatot elviselni, hogy habozhatott valaha, amidõn választania kellett.</p>
				<p>Adorján arcából észrevehette Szeréna, hogy ez olyan magas stílusból van mondva, amelyet õ nem ért.</p>
				<p>Szeréna szemközt állítá õt magával, s éles, átható szemeit Adorján gondtalan szemeibe mélyesztve, ezt mondá neki:</p>
				<p> Meri ön nekem megígérni, hogy e perctõl fogva semmi kötelék nem létezik azokból, amik önt egy más nõhöz kötötték, hogy még csak pókfonálszál sem marad meg belõle, hogy sem szerelem, sem önérdek nem vonja önt többé hozzá?</p>
				<p>Adorján esküdött, mint bármely rend szerinti lovag.</p>
				<p> Akkor  bízzék bennem  szólt Szeréna, forrón megszorítva az ifjú kezét, s lángoló arccal hagyta õt el; sietve távozván fel a nyári lakba.</p>
				<p>Adorján szomjú tekintetével követé e mítoszi alak lebbenését a kert tekervényes utain, s gondolá magában önelégülten: Szerelmes belém, õrülten szerelmes.</p>
				<p>Adorján másnap este otthon volt apjánál.</p>
				<p> Nos, mennyire vagy már?  kérdezé az öreg nyugtalanul. (Az idõ sürgetõs már, a Torhányi terminus közeleg.)  Hogy megy a dolgod?</p>
				<p> Jól is, rosszul is. A leány persze odavan, az halálosan szerelmes belém. Az kész volna ma elszökni velem.</p>
				<p> No hisz, az kellene csak nekem!  kiálta fel megrettenve a birkás.  Hát a Torhányi vinkulum?!</p>
				<p> Úgy? Igaz. No, hiszen addig szó sincs róla; hanem az apjával különösen jártam.</p>
				<p> Halljuk, halljuk! Nos?</p>
				<p> Hát én még aznap este, hogy a comtesse megvallá szerelmét  õ hozta elõ, én nem is forszíroztam;  elmentem az apjához, a grófhoz, s solenniter megkértem Szeréna kezét.</p>
				<p> No, és nem volt haragos a gróf?</p>
				<p> Óh, nem!</p>
				<p> Ez jó.</p>
				<p> Dehogy jó. Nevetett, mikor mondtam neki, hogy el akarom venni Szerénát, s azt mondta, hogy tegyem, amit legjobbnak látok. Egy nagy csibuk volt a szájában, arra sokkal többet látszott ügyelni, mint az egész diskurzusra. Kedves Adorján, én már régóta elszoktattam magamat attól, hogy Szeréna leányom viselt dolgain a fejemet megfájdítsam. Az én házamnál mindenki ura magának, s teszi, amit jónak lát. Én nem járok családom tagjai elõtt fegyverbe öltözve, nem beszélek velük haragosan, börtön és kancsuka pedig sohasem divatozott nálunk. Engem is úgy neveltek; s én is úgy neveltem gyermekeimet, és nem volt okom megbánni: mind leányom, mind mostohaleányom igazán szeret és ragaszkodik hozzám, bárha mindegyik egészen más modorban. Cecil úgy szeret, mint egy gyermek, Szeréna, mint egy férfi. Ha kell, párbajt is ví értem. Én nem parancsolgatok, nem kegyetlenkedem, csak sejteni engedem, hogy mit szeretek vagy nem szeretek, s õ megérti azt. Hanem szerelmi dolgokban, házassági ügyekben még sejteni sem engedek semmit. Az nekem mindegy. Kérem, félre ne értsen! Nem azért mindegy, mintha nem bánnám, akármiféle emberhez megy nõül; boldog lesz-e, vagy boldogtalan, becsülést vagy megvetést szerez-e magának; nem azért, hanem azért, mert már nagyon sokszor rászedett. Kedves Adorján, nem ön az elsõ, aki azzal a szóval jön hozzám: Adja ön nekem Szeréna kezét, a kisasszony beleegyezését bírom, s akit én azzal a félelettel nyugtattam meg: Járjon ön, kedves barátom, utána, de vigyázzon, hogy el ne maradjon tõle! Mármost megszoktam az õ szeszélyeit nem venni komolyan. Azért, kedves Adorján, üljön le nálam, gyújtson pipára, s beszéljünk másról: én nagyon köszönöm, hogy bizalmába beavatott, hanem megbocsát, ha nem jegyzem fel magamnak ezt a kérdést.</p>
				<p> No, de hát így mégis nem utasított el?</p>
				<p> Gonoszabb ez az elutasításnál. Azt értette meg velem, hogy bennem sem lát egyebet, mint egyikét annak a sok lóvá tett bolondnak, akikbõl Szeréna mulatságot csinált magának, kihallgatta szerelmi vallomásaikat; buzdította õket merész reményekre, s mikor megkérték, akkor mint a madárfogó az ostoba veresbegyet, felfûzte õket egymás után nyakuknál fogva egy pórázra.</p>
				<p> Hm, hm. Ezt szokta volna tenni?</p>
				<p> Óh, velem nem teendi ezt. Engem igazán szeret.  És itt Adorján elhallgatott, lesütötte fejét; az jutott eszébe: Szeret, mert derék, nemes lelkû lovagnak hisz, én pedig nem vagyok az, és õ nem tudja, hogy az mind hazugság, amit bennem szeret. Könnyelmû volt, hamar kiverte fejébõl ezt a szomorító gondolatot.  Kérdezém a gróftól, hogy van-e ellenem valami kifogása. Azt felelte rá, hogy ez egészen fölösleges kérdés; arra a szavamra pedig, hogy Szeréna anyjával is akarok beszélni, igen udvariasan adá tudtomra, hogy a szegény grófné különben is oly ideges, annyira alterálja minden legkisebb rendkívüliség, hogy az orvosok egyenesen megtiltottak neki minden felindulást, legalább arra az idõre, amíg a fürdõi kúra tart. Mennykõ baj az ilyen grófforma emberekkel eligazodni! Más azt mondta volna: oda bizony nem mehetsz; ez meg olyan szépen kiostábláz azzal a szóval, hogy a feleségének megtiltották az orvosok, hogy Borcz Adorján meg ne kérje a leánya kezét. S utoljára ez is csak annyit tesz, hogy be van az ajtó csukva.</p>
				<p> Tudom én, hogy mi az õ bajuk, hogy mit tudjanak felhozni ellened  szólt a birkás ravasz arcfintorítással, mintha valami nagyon titkos dolognak került volna a háta mögé.  Majd segítek én azon.</p>
				<p>Adorján rámereszté a szemeit: vajon mit tud az öreg? Mert hiszen azt, hogy õ országos korhely, kártyás, részeges, tivornyázó, azt ország-világ tudja, azt nem szükség az öregnek felfedezni. Tudja azt bizonyosan Somlyóházi gróf is, csakhogy nem akarja az embernek úgy minden allegória nélkül szemébe mondani; és bizonyosan Szeréna is sokszor hallotta már azt; hanem az ilyesmi csak annál érdekesebbé teszi a férfit a nõ elõtt. A nõ mindig azt hiszi magában, hogy neki hivatása szerelme erejével bukott lelkeket fölemelni. Hanem hogy ezen miként akar az öreg segíteni, az nem volt egyszerre átlátszó Adorján elõtt. Tán meg akarja neki tiltani a boritalt?</p>
				<p> Az a bajuk  szólt titkolózva az öreg Borcz, s Adorjánt zsinórjánál fogva közelebb húzá magához , hogy te nem vagy gróf, mint õk.</p>
				<p>Üm. Ezt Adorján is tudta régen; hanem hiszen éppen az a nagy szerencse, hogy egy grófkisasszony egy köznemes fiúba szerelmes, s ha elveszi, mindig így beszélhet felõle mások elõtt: feleségem, a grófné, s a cselédek többé nem tekintetes úrnak, hanem nagyságosnak híják, mert comtesse-t vett feleségül. Hisz ez az esszenciája az egész viszonynak.</p>
				<p> Mikor Ludvéghy báróhoz akart menni a comtesse  szólt az öreg, okosan ujjaira szedve a mondást , akkor kétségbe voltak esve a grófék, mert haragudtak rá, mert rongált vagyonú, aztán meg mivel nagyon mihaszna ember is az, ha meg kell neki adni az igazat; midõn pedig Borcz Adorján kéri leányukat, akkor csak nevetnek, akkor rá sem ügyelnek a dologra: mert az csak egy birkás fia; pedig a birkásnak van pénze, több, mint nekik. De nem fognak õk soká nevetni, nem fognak soká fumigálni, azt fogadom!</p>
				<p>Adorján várta, hogy miféle talizmánja van az öregnek, melynek erejével meggátolhassa, hogy aki nevethetnék, ne nevessen.</p>
				<p> Te is gróf fogsz lenni!  kiálta az öregúr, s elkezdett örömében kacagni. Olyan jólesett neki az a gondolat, hogy kacagott rajta, és egészen nekipirult.</p>
				<p>Adorján elõtt nem volt egészen tisztában a kilátás, nem tudta, mi úton képzeli ezt apja elérendõnek. Tán valami régi kutyabõrt fedezett fel, melybõl kisül, hogy elõdeik, mielõtt juhokat nyírtak volna, zászlósurak voltak? Vagy azt várja a fiától, hogy az valamiképp megmentse az országot, s hazafiúi érdemeiért kineveztessék mágnásnak? Vagy csak amúgy via facti el akar foglalni egy bitangjában járó grófi címet, s szeretné látni, hogy ki választja el õt attól?</p>
				<p>Az öreg Borcz még mindig nehezen tudott magához térni a nagy nevetésbõl, s munkájába került komolyan értekezni a fiával.</p>
				<p> Hát tudod; van nekem egy ágensem Bécsben. Igen derék, okos ember. Azzal én már értekeztem, hogy mi úton-módon lehetne az embernek gróffá lenni. Tudod: egy gróffá, akinek azt mondja minden ember, hogy méltóságos gróf úr!, akinek szabad az udvarba bejárni, szabad a király asztalához leülni</p>
				<p> Jól van, jól no; tudom én, hogy mi minden szabad neki.</p>
				<p> Hát ez az ágens úr, ez a derék, okos ember azt mondta, hogy az nem lehetetlen. Hogyha az ember valami nagy áldozatot, valami nagy szolgálatot tenne, ami hát sok pénzbe kerülne; én nem tudom, hogy hogyan, de õ már tudja, mert õ nagyon okos, tapasztalt ember. Ez az úr mondott is nekem több olyan grófokat, még hercegeket is, akik így lettek nagy urakká. No, én herceg lenni nem kívánok, az nekem sok; de gróf csakugyan lehetnék. Lehetnék! Tarthatnék olyan lovakat, mint akármelyik, mert van mibõl. Vehetnék uradalmat, ahol nekem tetszik, amilyen nagyot tetszik. No, hát nem igaz?</p>
				<p>Adorján elgondolkozott; valami homályos sejtelem azt súgta neki, hogy az a hölgy, aki megszerette a rangján alul levõ ifjút, s kész volt címérõl lemondani, hogy hozzá leszálljon: nem fogná-e megvetni azt a nevetséges embert, aki pénzen vett magának rangot, hogy kedveséhez emelkedjék. Hanem azután az a kellemes gondolat kitörülte azt a fejébõl, hogy az mégis szép volna, ha az ember azzal az öntudattal dughatná a szivart a szájába: Én is mágnás vagyok.</p>
				<p> Hanem akkor neked is meg kell ígérned, Adorján, hogy nekem szót fogadsz abban az egyben, amire kértelek, ugyebár?</p>
				<p>Adorján elnevette magát, vállat vonított.</p>
				<p> Jól van.</p>
				<p>Miért ne ígérhette volna meg, hiszen csak egy kis tréfás játékról volt szó, amit végre kellett hajtani igen: egy utálatos, alávaló, nemtelen játékról.</p>
				<p>Adorján készen volt rá.</p>
			</div>
			<div type="chapter">
				<head>
					Kis Éden
				</head>
				<p>Torhányi úr azon idõkben nagy tekintélyû férfiú volt a kereskedõ világban. Akik emlékeznek még azokra a tágas raktárakra a Duna partján, megmondhatják, mennyi tenger nép jött-ment, dolgozott azok körül napestig: itt hajókról hordták a gabonát nagy kétkerekû talyigákra rakva; amott társzekerekrõl emelgették le a roppant árukötegeket, deszkaládákat, hengergették a rengeteg tonnákat elõre, cipelték öten-hatan vállvetve a gyapjús harazsákokat; tevékeny speditõrök számláskönyveikkel jöttek-mentek közöttük, megbízott ágensek alkudoztak kisebb-nagyobb kalmárokkal; s a büróban ott ült egy sereg írnok, s reggeltõl estig írt roppant könyveket tele számokkal.</p>
				<p>Torhányi úr üzlete ragyogóan halad. Milliók forognak a kezén, tudja az egész világ. Mindenben szerencsés, amihez fog; sohasem panaszkodik rossz idõkrõl; neki a legmostohább évszak is gazdagon fizet.</p>
				<p>Õ ért minden ágához a kereskedelemnek; gabonát, gyapjút, délgyümölcsöket ad és vesz; váltókat eszkomptál, hitelpapírokkal nyerészkedik, és az mind jól üt be neki: spekulációi mindig szerencsések; semmi portéka rajta nem vész; mankó, deficit, behajthatatlan tartozás nincs rubrikái közt, el tudja találni a pontot, mikor kell az hausse-ról egyszerre a baisse-re fordulni, s mintha a szerencse istenasszonya is ahhoz szítana, aki már úgyis gazdag, csaknem minden évben éri egy-egy sorsjáték fõnyerõje; valóságos publicum scandalum már, mikor sorshúzás után olvassa az ember, hogy ismét Torhányi nyert ötven-, hatvan-, nyolcvanezer forintot, aki eddig sem tudja már, hogy hova legyen a sok pénztõl.</p>
				<p>Mert ha igen-igen fölöslegesen nem volna a pénze, nem tehetne olyanokat, mint például néhány év elõtt, amidõn egy bécsi nagykereskedõ ház megbukott, s sok egyéb házat is belevont a kondolenciába; akkor azt beszélték, hogy Torhányi is úszik vele egypár százezer forintig; s ekkor õ, midõn legjobban sajnálkoztak rajta, megvett egy puszta szigetet a Duna közepén, raktáraival szemben, saját költségén áthidaltatta ott a folyót, erõs töltéssel körülfogatta a szigetet, s olyan angolkertet telepíttetett rá, hogy azt késõbb méltán megillette ez a büszke cím: Kis Éden. A legritkább becses fák virágzó bokrai között tündéri mulatólakok emelkedtek elõ, befuttatva kúszó rózsafajokkal, hogy messzirõl szinte égni látszott az egész ház a nyíló rózsáktól; s mesterséges szökõkutak lövellték a vizet márvány medencéiket körülfogó keleti virágokra s mûvész faragta szobrok fehér tagjaira.</p>
				<p>Így felelt meg Torhányi a sajnálkozó közvéleménynek, midõn az legjobban aggódott õmiatta. Óh, Torhányit nem kell félteni egypár szegény százezer forint miatt; Torhányi meg sem érzi azt, egy helyen elveszti, másikon kétszeresen visszanyeri. Fekvõ birtokain kívül ki tudja mennyi pénze van, amit látni nem, csak sejteni lehet szegény emberfiának.</p>
				<p>Torhányi úr hitelét az is rendkívül szokta emelni, hogy minden szerencsés sikerû vállalata után megemlékezik a jótékony segélyre szorult szegények házairól, százakat, ezreket ajándékoz kórházaknak, szent eklézsiáknak, város szükségeire: ki nem marad sehonnan, ahol valami hazafiúi aktust lehet elkövetni, országos intézetek alapításában részt vesz; jótéteményeit nem késnek hirdetni a háládatos hírlapok, s olyankor tudhatja az ember: Torhányi úr megint nyert igen sokat, mert az év végén a bilance-on maradó tiszta haszonból busásan adózott minden szép és nemes célra.</p>
				<p>Torhányi úr egyszóval derék ember, szilárd ember, szerencsés ember!</p>
				<p>Pedig hát mindez csak káprázat.</p>
				<p>Torhányi úr egész üzlete jégre van építve: csak a napnak kell rásütni, s rögtön összeolvad. Minden, minden ámítás itt. Ámítanak a ki- és berakodó hajók, a társzekerek, a hengerített hordók; ámítanak a fõkönyvekbe írt erõs számok; a nagy nyereségek, a jótékony adakozások, a Kis Éden gyümölcsfái; még Amália kisasszony gyémántjai is.</p>
				<p>Mind káprázat az egész.</p>
				<p>De hát ki tudhatja azt?</p>
				<p>Ki tudhatja azt, hogy mi van azokban a bezárt málhacsomagokban? Hogy Torhányi már régen folytatja azt a veszedelmes szemfényvesztést, hogy nagy áron hitelbe megvesz kevesebbet érõ árukat; azokat eladja készpénzen olcsóbbért, mint vette. Az így támadt pénzzel fizet régi tartozást, s új adóssággal törleszti a lejárat napján számláit.</p>
				<p>Ki tudhatja azt, hogy vannak egész osztályok Torhányi raktáraiban a padlásig rakva tonnákkal, tele cukorral, kávéval, gálickõvel (egyben sincs egyéb homoknál), mikre bármikor ezreket kaphat kölcsön a banktól. A bank szolid hipotékákat keres mindig, minthogy holmi földbirtokra nem kölcsönözhet.</p>
				<p>Ki tudhatná azt, hogy Torhányi üzlete már évek óta úgy libeg a semmiben, mint a Mahomet koporsója, legalább kétszer annyi adóssággal, mint amennyi értéke van. Nagyon szép tudomány az: két hitelezõ közõl az egyik pénzével fizetni ki a másikat, s a harmadikéval az egyiket.</p>
				<p>Hát azok a nagy nyereségek a börzén? Az is mind káprázat. A diadalból nagy zajt csinál az ember, a kudarcot elhallgatja, így azt hiszik, hogy mindig szerencsés; bátor, mosolygó arc a legnagyobb veszteség idején annyit ér, mint a tele erszény, legalább az üzletvilágban.</p>
				<p>És a pompás sziget a Duna közepén, a gyönyörû, magasztos nevû Kis Éden?  az régen el van már adva egy gazdag bécsi bankárnak, forma szerint átruházva rá, csak titkos egyezés tartja még, hogy egy évig ne tudjon róla senki semmit.</p>
				<p>Hát a sorshúzási nyeremények? Ennyi egymásra következõ tüneményes szerencse? Ez is csak káprázat. Torhányi nagyszerû hazárdjátékot ûz abban; amennyit nyer, sokkal többet ad ki a megvásárolt jegyekre, s mennyit veszt e titkos játékban, azt nem számíthatja utána senki.</p>
				<p>Még többet:</p>
				<p>A jótékonyságok, az adakozások játéka is csak szemfényvesztés, mégpedig a legártalmasabb; azok a jámbor intézetek, miknek a kalmár néha nagylelkû adományokat szokott ajándékozni, mind igen biztos helyre gondolták vinni tõkéiket, midõn a nagy hitelû kereskedõt kérték fel, hogy viselje gondját pénzeiknek. Õ ugyan szabadkozott, a kezelés sok dolgot ad; de hát mégis ügyszeretetbõl csak elfogadta, s szívességbõl, minden fizetés nélkül kegyeskedett azoknak elhelyezésérõl gondoskodni; nem is lehet semmi hibát találni bennük; a kamatok rendesen fizettetnek, a számadások mindig rendben vannak, a pénztárak filléres pontosságig telve; kurátorok, direktorok meg lehetnek nyugodva, hogy olyan derék férfiú kezeibe tették le községeik vagyonát.</p>
				<p>De vajon ha egyszer egy szép reggelen azt találják mondani: Torhányi úr nem jött haza a határidõre, melyen itthon kellene lennie, melyen hosszú képû emberek várnak reá hosszú levelekkel, és azután nap múlik nap után, s mindennap több hosszú képû ember kezdi a csengettyût rángatni s a Kis Éden hídján tombolni, s a képek mindig hosszabbak, a hosszú papirosok türelme mindig rövidebb lesz; akkor! Akkor, igen, mit fognak majd mondani azok a szépen patrocinált közintézetek, amiket hirtelenében megtanítottak arra a gyönyörû természettudományi igazságra, hogy ha a jeget hármas lakat alá zárják is vasas ládába, mégis elolvad?</p>
				<p>A hazafias intézetek kezében maradnak nagyszerû összegekrõl szóló kötelezvények, amik nevetségnek okáért be vannak táblázva itt meg amott fekvõ domíniumokra, de amely domíniumok mindössze is egypár hold kaszálóból állnak, egy kidûlt-bedûlt oldalú csõszházzal a szögletben.</p>
				<p>És végre a termek pompája, a roppant ezüst és arany készlet és a hamis gyémántok Amália fülönfüggõiben; de pardon, ezer bocsánat, engedelmet kérek, hiszen én egy szót sem szóltam, ez mind csak olyan föltételes vélemény; ne tessék megijedni miatta; én nem akartam Torhányi úr hitelét megingatni; hiszen éppen most készülõdik az egész ház a pompás, nagyszerû menyegzõhöz, mely egy milliomos (valódi milliomos) fiával hozza kapcsolatba a házat, s így bizonyosan újabban megerõsítendi azt; ha pedig az meghiúsulna, 150 ezer forint készpénzt hajtana a kasszába, amivel megint szép ideig el lehet veszteni a közönség szeme fényét.</p>
				<p>A menyegzõ elõtti nap is elérkezett már, vendégek, násznagyok mind felgyülekeztek, menyasszonyi öltönyök is elkészültek, pástétomokat, tortákat sütöttek, pörköltek hozzáértõ egyéniségek  egy olyan lakodalomra, ami nem fog végbemenni.</p>
				<p>Amália az angolkertben sétál báró Ludvéghyval, s beszél neki atyja vállalatairól, megálmodott fõnyertes sorsjegyeirõl, tengeren járó hajóiról; a báró pedig rendkívül érdekes mulatságot szerez neki azáltal, hogy tiszttartóiról, kasznárairól mesél, kik gulyákról, ménesekrõl referálnak neki; végre mindkét rokonszenves lélek édes ábrándjai találkoznak egy közös kõszénbányában, melyet báró Ludvéghy fõmérnöke fedezett fel, s melynek kiaknázására ha tõkepénzes vállalkoznék, csak úgy meríthetné ki belõle a milliókat egyik vederrel magának, másikkal a bárónak.</p>
				<p>Torhányi úr ezalatt érkezõ vendégei elfogadásában remekel. Minden szava, minden mosolygása remekben van csinálva, a tettetés mesterei nem találhatnak azokban semmi hibát, semmi szakadást: senki a világon fel nem fedezheti vidám, önelégült arcán azt a bensõ nyugtalanságot, ami szívét oly folytonosan hajtja, mint a megáradt patakvíz a malomkereket: Vajon eljönnek-e? Vajon nem jönnek-e?</p>
				<p>Minden kocsi, melynek robogását a szigetre vezetõ hídon hallja, azt a kínt újítja meg szívében: vajon eljönnek-e?</p>
				<p>Legnagyobb aggodalmai közepett egy levelet kap Bécsbõl, ottani ügynökétõl. Félre megy vele, ahol arcát kipihentetheti a fárasztó mosolygástól; s amint e levelet elolvassa, egészen felelevenül tõle, most már nem erõszakból mosolyog, hanem igazán jó kedve van.</p>
				<p>Azt írják neki, hogy Borcz Adorján lépéseket tett magát fõnemesi rangba emeltetni; az öreg Borcz arra utasítá ügynökét, hogy semmi áldozatot ne kíméljen.</p>
				<p>Ez biztos jelenség, erre bátran lehet spekulálni. Majd olyan szilárd alap az értelmes üzérre nézve, mint egy kéthetes fagy 22 mínusz fok Réaumur a repcéket illetõ vállalatnál. Világos, hogy 22 mínusznál a repce kifagy, s a meglevõnek az ára felmegy; az is világos, hogy Borcz Adorján nem azért akar gróffá lenni minden áron, hogy egy polgári származású kereskedõ leányát nõül vehesse.</p>
				<p>Adorján kétségtelenül biztosítást kapott Somlyóháziéknál, hogy Szeréna kezét megnyerheti, s csak a rangkülönbség tesz még nehézségeket közöttük. Világos a kombináció.</p>
				<p>Az öreg Borcz az utolsó percig húzza a lemondást, azt remélve, hogy talán nászura fogja õt abban megelõzni. Abban pedig nagyon csalatkozik. Torhányi úr rendületlen spekuláns; õ minden fordulatra készen van. Visszalépni semmi esetre nem fog; ha arra kerül a sor, hogy Borcz uramék csakugyan eljönnek, szívesen látja õket; ha Adorján csakugyan elveszi Amáliát, az is jó. Hidegvérrel fogja elnézni, hogy esküszik meg leánya egy olyan emberrel, akit nem szeret, s aki õt nem szereti,  aki mást szeret; és akit õ gyûlöl.</p>
				<p>Ah, de íme, ismerõs hangok kezdenek hallatszani a mellékteremben; olyan ismerõs hangok, aminõkhöz Torhányi úr éppen nem reménylette ezúttal szerencséjét: valósággal Borcz uram krákogó szavai azok. Borcz úr mindig olyan hangon beszél, mint egy varjú; minden ötödik szó után köhint, nem azért, mintha idült náthában szenvedne, hanem hogy magát azzal is kellemetlenebbé tegye.</p>
				<p>Ezt a torokreszelõ krákogást vélte Torhányi úr legédesebb konjenktúrái közt dísztermeiben hallani.</p>
				<p>No! Ezt elvihetné a manó, ha a võlegény csakugyan elérkezett volna a menyegzõre! Tán csak van még annyi igazság a nap alatt, hogy ily égrekiáltó rosszaság nem követtetik el. Az rettenetes volna, ha a võlegény szavát tartaná, s megülné a lakodalmat.</p>
				<p>Az inasok nyitják Borcz úr elõtt az ajtót; annak azonban még egy kis veszekedése van velük, mert odakinn levetteték vele, úri szokásból, a felsõ kabátját, s fél, hogy valamit kilopnak belõle.</p>
				<p> Nono! Abban a katufrékomban van ám holmi egyesmás. Egy zsebkendõ meg egy juholtó kés; el ne vesszen ám valami belõle! Ki visel rá gondot? Maga? Hogy híják magát? Zsán? De igazán Zsánnak híják? Hát aztán magától kérem ám elõ a katufrékomat. Aztán ne hibázzék belõle valami, azt mondom! Mert én mindent tudok, hogy mi van benne. Ördög vigye az ilyen módit! Az ember olyan messzire elhagyja magától a kabátját. Még ki is cserélhetik. Annyi ember között.</p>
				<p>Az igaz, hogy sok ember volt már a díszteremben, mind lakodalmas vendégek távolabb vidékekrõl, kik egy nappal hamarább érkeztek, hogy el ne maradjanak  egy olyan ünnepélyrõl, amit a fõszereplõk maguk semmi esetre sem akarnak megtartani.</p>
				<p>Torhányi úr kétség és remény közt nézett leendõ nászura elé; õt magát már látta nagyon, de  Adorjánt sehol.</p>
				<p>Az öreg Borcz egyedül jött.</p>
				<p> Hozta isten! Hozta isten, kedves tiszteletre méltó nászuram!</p>
				<p>Következett a kézszorítás és összecsókolózás.</p>
				<p> Meg tetszett érkezni?</p>
				<p> Meg bizony. Pedig fatális utunk volt. De hát csak megteszi az ember  a hasznáért.</p>
				<p> És a gyermekei boldogságáért  toldá a kalmár kegyes arculattal.</p>
				<p> No, meg azért.</p>
				<p> Tehát méltóztatott megérkezni?</p>
				<p> Méltóztattam hát! Látja már, hogy itt vagyok. Ebben a disznó sárban el nem jöttem volna Szatmárból idáig senki háromszáz forintjáért. Hanem hát az úr kedveért eljöttem. Azt ne mondja, hogy elmaradtam. Itt van a kontraktus a zsebemben.</p>
				<p>Torhányi úr aggódva nézett körül: a szomszéd teremben levõ vendégek nem hallanak-e valamit?</p>
				<p> Úgy hiszem, hogy szerzõdésünket kölcsönösen meg fogjuk tartani. Tehát Adorján úrfi is megérkezett?</p>
				<p> Óh, igenis. Itt van már a városban; hanem biz az egypár pajtására akadt, s most azokkal egy búcsú-poharat költ el; tudja, nagy jó uram, szokták ezt a fiatalemberek esküvõjök elõtt, hogy hát búcsút vegyenek a szabadságtól, mert ha már egyszer feleség van a háznál, hát vége ám a szabadságnak.</p>
				<p> Tehát bú-elfelejtésre?</p>
				<p> Ami igaz, az igaz. Mai világban bizony úgy fordulhat a dolog, hogy nem a menyasszonyokon, hanem a võlegényeken lesz a sor sírva fakadni, mikor az oltár elé kell menni. Hanem azért állunk a kontraktus mellett.</p>
				<p> Óh, ez nekem nagy örömömre szolgál!  sietett rá megfelelni Torhányi úr.  Rám nézve a legnagyobb szerencse, amit egyetlen gyermekemnek kívánhatok. Olyan szép vagyon, és hozzá egy gróf.</p>
				<p> Egy gróf, micsoda gróf?  kiálta föl Borcz uram, visszatéve a tálcára a félig kiivott maraschino pohárkát. Nem volt még szokva ahhoz a gondolathoz, hogy neki gróf fia van.</p>
				<p> Hát kicsoda? Hát gróf Rózsapallagi Borcz Adorján. Nem tetszik ismerni? Hehe! Én már ezt is tudom. Mondhatom, hogy én is segítettem benne bécsi ágenseim által, hogy megkapta ezt a titulust. Természetesen; az nekem is büszkeségem lesz.</p>
				<p> No, igaz, ez igaz  szólt Borcz úr, ki jónak látta leülni erre a fölfedezésre.  Úgy gondoltam, hogy miért ne lehetne Adorján is gróf, mikor annyian vannak.</p>
				<p>- Igazán nagy szerencse Amáliára nézve. Egy polgárleány! Nem csodálnám, ha valami comtesse vagy baronesse kedveért történt volna; de éppen egy polgárleányért. Ez igazán felfordult világ; de nagyon szép.</p>
				<p>Borcz urat nagyon kelletleníté ez a fordulata a beszédnek.</p>
				<p> Hiszen ami igaz: az igaz. Adorján úrfi bizonyosan igen szép partiákat csinálhatott volna, hanem már az megvan, ezen nem segíthetünk; itt a zsebemben a kontraktus, én ehhez ragaszkodom.</p>
				<p> És Adorján gróf is?  kérdé hamis célzattal Torhányi.</p>
				<p> No, természetesen! Neki azt kell tenni, amit én parancsolok. A gróf úrnak azt kell tenni, amit a birkás parancsol! Csak azért is hagytam gróffá lenni, hogy elmondhassam: a birkás parancsol a grófnak; mert a birkás az apa, a gróf pedig a fia! Azért neki kezet kell nekem csókolnia, mikor könyökig kulimászos vagyok is; mert én vagyok az úr!</p>
				<p>Torhányi úr hagyta õt kiabálni, tudta, hogy ez nem igaz.</p>
				<p> Meg fog érkezni az ebédre Adorján gróf?  kérdezé nagy nyájassággal.</p>
				<p> Nem szükség rá várakozni; akkor jön, amikor neki tetszik; nem lesz az éhes. Különben ha késõn lesz az ebéd, én sem várok ám rá, mert tisztességes ember hat órakor vacsorálni szokott, nem ebédelni; hát csak nekem adasson valamit harapnom elébb. Különben sem szeretek ott, ahol sok ember eszik egy rakáson. Megszoktam magamban ebédelni, megszoktam felkönyökölni az asztalra; aztán megpihenni evés közben; azért nem szeretem az ilyen társaságot. Az ember a lajbliját sem gombolhatja ki, ha jóllakott; meg azokkal a kanálforma ezüstvillákkal sem tudok enni; aztán meg szeretek a tálba mártogatni kedvem szerint. No, hát csak az én kedvemért ne várakoztassa becses vendégeit, hanem nekem tálaltasson elébb és valahol külön; úgysincs énrajtam mit nézni. Biz énrajtam ne figurázzék az a sok incifinci kis városi kupcihér!</p>
				<p> Kérem alássan  szólt sértõdötten Torhányi úr , az én vendégeim mind igen elõkelõ urak, udvari ágensek, fináncrátok, prezidensek, igazgatók</p>
				<p> Ejh, mit! Egynek sincs annak gróf fia!</p>
				<p>Ezzel ketté volt vágva a beszéd. Borcz uramnak csakugyan külön tálaltak; mit Torhányi úr azzal mentett ki összegyûlt vendégei elõtt, hogy a derék úr el van törõdve, korán le akar pihenni; a võlegény meg nem érkeztét pedig azzal magyarázá ki, hogy az úton valami kis baja esett, de mindjárt õ is meg fog érkezni.</p>
				<p>(Amitõl ugyan minden égi és földi hatalom õrizzen meg!  gondolta hozzá magában.)</p>
				<p>Torhányi úr nagyon örült, hogy ilyen számosan megjelentek házánál, kik a holnapi ünnepélyre voltak hivatalosak; különösen Bécsbõl jöttek sokan. Torhányi úrnak egy nagynénje vitte a háziasszonyi szerepet, kit más idõkben aztán nem szokás respektálni, csak az elõszobák felett uralkodik. Ezt a vidéki vendégek nem tudhatják.</p>
				<p>A menyasszonyt nem fárasztják most az asztalhoz; a menyegzõ elõtti napon szabad neki elrejtõzni utolszor magányos szobájába, ahol csak bizalmasabb ismerõinek van kiváltságuk õt egy üdvözlésre meglátogatni. Ez ismerõsök közé tartoznak a násznagyok; azoknak egyike pedig Ludvéghy báró. Ki találna abban valami felötlõt, ha a <hi>kérõ násznagy</hi> a menyegzõ elõestéjén nehány szót vált a holnapi ünnep királynéjával? Senki sem; senkinek sincs az érdekében.</p>
				<p>A vendégek mulatnak, a menyasszony mulat, a võlegény is mulat;  tíz óra tájon egy ismerõs ügytársa Torhányi úrnak a városból érkezik, arcán nagyon is észrevehetõ nyomaival a megrezzenésnek, amit szeretne egy kis haraggal ékesíteni; ki Torhányi urat félrehíja nagy titokban valami sürgetõs közlendõ végett.</p>
				<p> Nos, mi jót hoz, Háfner barátom?</p>
				<p>Háfner barátom egészen el van fulladva a nagy sietésben, és nem hiszi, hogy maszk volna a képén, amibõl azt lehessen olvasni, hogy valami jót hozott.</p>
				<p> Egészen el van fáradva, nem tetszik egy pohár pezsgõ?</p>
				<p> Köszönöm, dehogy iszom: beszélni is alig tudok. Képzelje, nagyságos Torhányi úr  most jövök a vendéglõbõl.</p>
				<p> Aha, tehát azért nem iszik.</p>
				<p> Dehogy. Nem azért beszélek. A vendéglõben láttam a nagyságos úr võlegényét.</p>
				<p> Manót? Az enyimet? Nem vagyok én menyasszony!</p>
				<p> Jajh! Elbotlott a nyelvem; a leendõ vejét vagy mit, egyszóval Adorjáni Borz urat.</p>
				<p>De már nem állhatta Torhányi úr a nevetést.</p>
				<p> Ördögöt Adorjáni Borz! Borcz Adorján.</p>
				<p> De kérem alássan, ne tessék olyan hangosan lenni; én nem szeretném, ha a vendégek figyelmessé lennének aziránt, amit beszélek.</p>
				<p> Nos, hát mit látott, Háfner barátom; miben botránkozott meg? Fiam uram jól mulat, ugye?</p>
				<p> De kérem alássan, micsoda mulatás? No, iszen, én is voltam fiatalember, de fi donc, hisz ez orgia, ez valóságos botrány!</p>
				<p> Látják mások is?</p>
				<p> Akinek csak tetszik. Minden ember skandalírozva van általa. Én nem állhattam meg, hogy meg ne szólítsam az úrfit: nagyon tisztelt úr, én az ön leendõ ipának igen nagy jóakarója vagyok, ennélfogva nem állhatom meg, hogy szívesen meg ne kérjem, hogy miután kegyed holnap fogja ülni menyegzõjét Amália kisasszonnyal: az ilyen zajos mulatságot legalább ne tenné a világ elõtt; legalább ne csinálna belõle közbotrányt.</p>
				<p> No, és erre a szóra kivetette önt az ajtón, nemde?</p>
				<p> Jobban esett volna, ha azt teszi velem. Dehogy. Megölelt, összecsókolt, per tu nevezett, s azt mondta: Ne félj, pajtás, nem veszem én el a vén Wucherer leányát soha. (Engedelmet kérek, úgy fejezte ki magát). Nem rablom én el Amália kisasszonyt, ha egyedül van is a világon; pedig hát nincs egyedül: van énnekem szebb is, jobb is, ha akarom, grófleány is, húzd rá cigány azt a nótát: Amin megszerettük egymást! Azzal lehúzta a jegygyûrûjét, amit Amália kisasszonytól kapott, s a serhordó pincérnõ ujjára akarta dugni. Szerencsére annak a körme hegyére sem ment rá, olyan vastagok az ujjai. Én, nagyságos uram, azt hittem, a földbe süllyedek, s most sem tudom, hogy ébren vagyok-e vagy álmodom.</p>
				<p>Torhányi úr tréfásan veregetett az ijedt ember vállára.</p>
				<p> Bohóság az az egész, Háfner barátom: kár volt érte magának olyan aggodalmat csinálni. Olyan ember ez az Adorján: mikor néha iszik, akkor minden bolondot összebeszél; különben pedig aranyos egy jó fiú. Tudja, énnekem volt egy jó ismerõsöm, aki mindig azt kérdezte a fiataltól, aki leánykérõbe jött hozzá: Volt-e valaha korhely, öcsém uram?  Ha a legény szabadkozott, hogy õ soha életében sem volt, azt mondta neki, akkor ezután fog az lenni öcsém uram. De amelyik megvallotta, hogy biz õ már volt korhely, az tetszett neki, mert ez már átesett rajta. Mind átestünk biz ezen, édes Háfner barátom, csakhogy némelyikünk jobban el tudta titkolni. Csak nagyobb baj ne legyen a világon!</p>
				<p>Háfner úr nem beszélt aztán tovább, megiszogatta a pezsgõmaradékot, amit eléje tettek, Torhányi úr pedig derült arccal tért vissza vendégeihez; ennél jobb hírt sem hozhattak volna neki. Adorján nem akarja elvenni Amáliát, mert egy grófnéba szerelmes.</p>
				<p>Még húsz palack pezsgõt erre a hírre! (Hisz ez 150 ezer forint készpénz.)</p>
				<p>Éjfél felé kezdett már az idõ járni; a vendégek sugdostak egymás közt: a võlegény ugyancsak hosszúra elmaradt; tán nagy baja is lett; kezdtek már kérdezõsködni is rejtélyes holléte felõl, míg végre Torhányi úr idején valónak találta az aggodalmakat eloszlatni egy jókor alkalmazott tószttal, felemelvén poharát e szavakkal:</p>
				<p> Az én kedves jövendõbeli võm egészségére, ki bár távol van is e percben múlhatatlan foglalatosságai miatt, a mi szíveinkben örökké jelen van õ.</p>
				<p>Alig csördültek össze a poharak, midõn egy inas jelenteni jön Torhányi úrnak, hogy Adorján úrfi megérkezett. Torhányinak csaknem a lélegzõ gégéjére ment az a kis pezsgõ erre a tudósításra. Ezt õ nem várta.</p>
				<p> Az úrfinak valami nagy baja történhetett az úton  sietett a cseléd ijedt arccal tudósítani a társaságot , mert úgy emelték le a kocsiból, s emelve hozzák négyen fel a lépcsõn.</p>
				<p> Az istenért! Valami nagy szerencsétlenség!  kiáltának minden oldalról, s törték magukat az ajtó felé.</p>
				<p> Óh, nem, ne tessék semmin aggódni!  igyekezett megnyugtatni a társaságot Torhányi; õ tudta már jól, hogy mi baja van Adorján úrfinak.</p>
				<p>Azonban már késõn volt a veszedelmet megelõzni, mert az öreg Borcz, ki a kocsit régóta leste magányszobájából, nagy lármázva jött maga a lépcsõn fel; utána cepelte négy cseléd Adorjánt kezénél, lábánál fogva.</p>
				<p> Oda a fiam! Meghalt a fiam!  kiabált a birkás torkaszakadtából.  Hol egy doktor? Fussanak tilógusért! Kitörte a nyakát, elragadták a lovak, elsült a pisztoly a zsebében, keresztülment a szívén! Szaladjanak frissen!</p>
				<p>Nosza a lármára Paffmann úr, a város fõorvosa, félretaszigálva az elõtte állókat, törte magát az öntudatlanul cepelt ifjú felé, s futtában keresgélni kezdte érvágóját oldalzsebeiben, s annyira meg volt indulva az igyekezettõl, hogy egy fogpiszkálót fogott el helyette. A cselédség a terembe ért fel Adorjánnal, ott lefektették a szõnyegre; doktor Paffmann odatérdelt mellé, s megfogta üterét, ekkor a deli ifjú kirántá kezét a doktoréból, azon a sajátságos ábrándozó hangon, mely bizonyos betegséget annyira jellemez, elkezdé:</p>
				<p> Ne izélj, Csillás! Húzd rá azt a szépasszony nótáját, aki angyala van! Mert különben betöröm a bõgõd!</p>
				<p>Doktor Paffmann elszörnyedve ugrott fel mellõle.</p>
				<p>Hisz ez nem halott, hanem holtrészeg.</p>
				<p>Torhányi lökte a cselédeket, hogy vigyék gyorsan félre; a vendégek zavarodott ábrázatokkal iparkodtak tisztulni a terembõl, s három perc múlva nem volt a nagy étteremben senki, mint Torhányi úr és Ludvéghy báró.</p>
				<p>A báró csak a zajra jött elõ.</p>
				<p>Torhányi úr õt is örömest kikerülte volna ugyan, de nem lehetett, mert Ludvéghy egyenesen felé jött. A nemes úr igen felindultnak látszék, s nem mutatta, hogy Torhányi urat vigasztalni jött volna.</p>
				<p> Tisztelt uram  szólt nagy lélegzetet véve , ez infámia! Amit ez a birkásnép megenged magának honett emberek irányában, az több az elégnél. Igenis birkásnak neveztem õket, és nem sokat fogom magamat mérsékelni kifejezéseimben; mert ha én magam silány ember vagyok is, de apáim között volt igen sok derék ember, akikre büszke vagyok. Ha az úr elég spekuláns egy ilyen emberhez odavetni egyetlen gyermekét, ki önmagát ilyen órában így kompromittálja, az az úr dolga, hanem egy ilyen házasságnak én násznagyja nem lehetek. Az ifjú Borcz, úgy tudom, hogy grófi rangot vett magának, és így tudni fogja, hogy a nemesi címerrel nemesi kötelességek is járnak. No, ezt majd meglátjuk. Én még ez órában elhagyom e házat, de fogadom nemesi szavamra, hogy Borcz úrfi nem fog e házból úgy távozni, mint Amália kisasszony férje. <hi>Nyugodalmas</hi> jó éjszakát kívánok.</p>
				<p>Ezen az éjszakán pedig nagyon rossz nyugodalma volt mindenkinek.</p>
				<p>Torhányi úr nagyon mélyen belelátott már a birkás cselszövényébe. Biz ez brutális gondolat volt: egy apát ilyen érzékeny oldalán támadni meg. Hanem Borcz uram tapasztalni fogja, hogy ezen érzékeny testrész Torhányinál nem létezik. Ha azt hiszi a birkás, hogy a kalmár ezt sértésnek veendi, s majd az ily botrány után kiád a võlegényen, akkor ugyan rosszul számított. Ilyen tréfáért nem dobja ki a börzeüzér a kész procentot a zsebébõl. Aki szégyenkedik, az nem lesz gazdag. Híres bankár mondá ki ez arany szót, Torhányi úr ezt jelszavának fogadta el. Akinek pénz kell, ne legyen sérthetõ! Hát amit a báró beszélt? Olyasmivel fenyegetõdzött, hogy Adorjánt párbajra hívja. Ez is nagyon jó lesz. A báró úgy lõ, mint Tell Vilmos; ha Adorján ezt tudja, megszökik, s ebben az esetben õ szegte meg a házassági szerzõdés föltételeit, ha pedig nem tudja, meglövik, Amália özvegyasszony lesz, s megkapja a móringot. Így is jól van. De azt ne higgye senki, hogy Torhányi meghátráljon Borcz elõtt, s ha az csakugyan nem akarja kárba veszteni a móringját, ha inkább lemond grófi kilátásairól, új szerelmérõl: ám õ lássa, a börzeüzér mosolyogva fogja nézni, mikor Adorján az oltár elõtt megesküszik Amáliával. Nem fogják egymást szeretni, de hozzá lesznek kötve.</p>
				<p>Hanem a börzék embere mégsem tanulta ki eléggé az embereket! Nem gyanította a kulimászos kezû Borcz fejében azt a furfangot, mely túlment a kézzelfogható brutalitáson; nem fogta fel jól Ludvéghy jellemét. Egészen más történt reggelig, mint párbajra kihívás!</p>
				<p>A derék kifestett gentleman egészen más nemét találta ki a bosszúállásnak és az ártatlanság védelmezésének.  Elszöktette azon éjjel a menyasszonyt.</p>
				<p>Jól összeboronálta ez esetet a vén birkás! Nagyon tudta õ azt, hogy ennek az utolsó órában be kell következni. A menyasszonnyal meggyûlölteté a võlegényt, s a násznagyba szerelmesíté, s elkábítá mind a kettõt egymás gazdagságával.</p>
				<p>Torhányi úr másnap reggel, midõn leányát indult keresni, egy levelet talált annak asztalán, mely atyjához szólt, s melyben szemére volt hányva, hogy vele mily kegyetlenül bánt, hogy e gyalázatot nem tûrheti többé, inkább elmenne a világba szolgálni, ha történetesen az a szerencse nem kínálkoznék számára, hogy báró Ludvéghyhez mehessen uralkodni.</p>
				<p>Ekkor nyílt fel a szeme a börzeüzérnek! Ezek döglött halak! (Börzekifejezés).</p>
				<p>Jól van biz ez, kedves leányom.  Ha te elszöktél , hát én is megszököm!</p>
			</div>
			<div type="chapter">
				<head>
					Nõk illúziói
				</head>
				<p> Ugyan, édes Szeréna grófné, mondja meg, mikor megy már haza?</p>
				<p>E kérdéssel lepé meg egy napon a somlyóházi tiszttartóné Szerénát, ki már akkor a hatodik hetet tölté Somlyóházán. Mulatságos kérdés, mikor az ember azt hiszi magárul, hogy szívesen látott vendég, s hogy körülbelül <hi>itthon van!</hi> Szeréna grófnénak azonban sokkal több kedélye volt, mint hogy azt kellõleg méltányolni ne tudja.</p>
				<p> Kedves, jó, zsörtölõdõ mama, ne verjen még ki! Tudja, hogy gazdasszonnyá akarom magamat kiképezni szárnyai alatt, addig nem megyek el.</p>
				<p> A grófné pedig sohasem lesz jó gazdasszony!</p>
				<p> Ah! Miért nem?</p>
				<p> Mert nincs semmi talentoma hozzá. A grófné jobban tud lõni, mint rántást behabarni; jobban ért a paripákhoz, mint a ludakhoz; egyébiránt nem is ebben áll az, ami a gazdasszonyságot teszi, hanem abban, hogy az ember mindennek tudja a rendjét; ez hiányzik a grófnénál, édes lelkem, ne haragudják, de nagyságodból, úgy segéljen, nem lesz soha semmiféle gazdasszony.</p>
				<p> De ha én erõsen azt akarom, hogy az legyek:</p>
				<p> Szeszély, kedves grófné. Kápric; semmi más.</p>
				<p> Nem kelek-e fel öt órakor? Nem ügyelek-e a cselédekre? Nem adok-e ki az éléstárból?</p>
				<p> Mind igaz, de mind nagyobb baj, mintha nem tenné. A cselédek, ahelyett, hogy félnének jelenlététõl, minden hibájukban bizonyos védelmére számítanak, az éléstárban meg mindig benne feledi a kulcsot; aztán tegnap is két icce lisztet adott palacsintához három embernek, már ki látta azt? Nagyságodnak haza kellene menni Kolozsvárra; ott van az úri palota; ott az elõkelõ társaságok, ott van a jó atyja, édesanyja, Cecil testvére; ott van a grófnénak a helye, nem itten. Ne haragudjék, de már én, tudja, hogy ami a számon, az a szívemen.</p>
				<p> No, hát nekem is az a számon, ami a szívemen. Én nem akarok grófné lenni, meguntam azokat az arisztokrata köröket, amikben felnõttem. Nem szólom meg õket, de kerülni akarom. Én csak keserûséget találtam azokban. Meg kell vallanom, hogy igen nagy szerencsétlenségnek találom, hogy grófné vagyok. Milyen irigylésre méltók a közrendû családok világtól elvonult, csendes, elégedett magányukban, egyedül önmaguknak, a józan örömöknek s nem a világi félszeg elõítéleteknek élve.</p>
				<p> Hagyja el, grófné, azoknak is megvannak a maguk bajai. Aztán már egyszer az kicsinált dolog, hogy úr nem élhet úgy, mint szegény ember, s azzal vége van.</p>
				<p> De nincs vége!</p>
				<p> Már teszem föl?</p>
				<p> Ha például egy grófleány egy közrendûhöz megy férjhez.</p>
				<p> Azt teheti, hanem akkor az urát minden ember fél mágnásnak fogja tartani.</p>
				<p> Miért hiszi azt?</p>
				<p> Mert még az sohasem történt, hogy ha egy tekintetes úr egy méltóságos kisasszonyt vett feleségül, ez lett volna tekintetes asszony, inkább a férj lett nagyságos úr.</p>
				<p> Kedves mama! Majd fog az ellenkezõre példát látni.</p>
				<p> Tán Szeréna grófné akarja azt produkálni?</p>
				<p> Igen. Én. Látja, nekem az büszkeségem; én büszke vagyok arra, hogy egy köznemes ifjúhoz menjek nõül; hogy legyek nõ, ki <hi>férje nevét</hi> s nem <hi>férje családjának</hi> nevét viseli! Hogy tudjak élni nem a világnak, hanem egy embernek, aki szeret, és akit szeretek. Ezért nem szeretek most atyám házánál lenni; õ nem szól ellenem, sokkal jobb, de abban a mosolygásban, mellyel untalan találkozom nála, meg kell találnom azt az örökös gúnyt, amivel szememre hányja, hogy csak magamat ámítom, hogy csak szeszélyem ez; ami pedig vérem, életem, meggyõzõdésem. Anyámmal találkozni sem merek: õ lenéz; hozzám nem szól, vagy ha szól, az egészen közönyös. S hát még ha ilyenkor szegény kis húgomra esik tekintetem, aki ha sóhajt, csak én értem, miért; aki szólni nem mer, mert elõtte vasrács az a gát, ami énelõttem csak nádkorlát. Óh, ha másért nem, Cecilért kell bebizonyítanom a világ elõtt, hogy egy grófné lehet tekintetes asszony, és lehet igen boldog.</p>
				<p>A tiszttartóné furcsán összehúzá ajkait, ami kövér, telt arcának sajátságos kifejezést adott, s fejét egyre csóválgatá Szeréna rajongásai alatt.</p>
				<p> Hm, hm, no, no, ej, ej. Hát a grófné csakugyan azt hiszi, hogy tekintetes asszony fog lenni?</p>
				<p> Igen. Hiszem és akarom!</p>
				<p> Nono! Ez az akarom szó nem való tekintetes asszonyoknak, ez grófnénak való.</p>
				<p>Szeréna nyugalmat erõltetett, pedig nagyon ingerelve volt már.</p>
				<p> Mondhatom, hogy akarom, miután csupán rajtam függ.</p>
				<p> Vajon?</p>
				<p> Atyám és anyám nem tettek ellenvetést.</p>
				<p> Tudom. Hanem azért mégis azt mondom, hogy a grófné nem lesz tekintetes asszony, hanem csak grófné lesz, amint illik.</p>
				<p> No már, kedves mama, azt csakugyan bohóság kegyedtõl állítani. Ennél jobb lett volna, ha kizár az ajtón.</p>
				<p> Bohóság? Édes grófné, én bohóságokat már régen nem mondok. Nem is tudok. Az nem az én termetemhez való. Én régen tudok már valamit, amit a grófnénak nem lett volna szabad megtudni, hadd lett volna meglepetés, hanem hát mivel a grófné engem azzal vádol, hogy bolondoskodom, kénytelen vagyok elõrukkolni vele. Igenis, a grófné grófné marad.</p>
				<p> Visszalépne tán esküjétõl?</p>
				<p> Óh, nem! No, iszen a kellene! Én csapnám agyon az akasztófáravalót.  Engedelmet kérek; elszaladt a nyelvem. No, de csak gondolatnak is, hogy ilyen menyasszonytól visszalépne!</p>
				<p> Nos hát?</p>
				<p> Meg fognak esküdni, az már bizonyos. Hanem kérem, el ne árulja, amit most mondok, hogy éntõlem tudta meg. Adorján örökre haragosom lenne, amivel én persze õérte nem sokat törõdném, ha az én szeretett grófnémnak férje nem lenne a kópé.</p>
				<p> De kérem, ne mondjon hát akkor grófnénak  szóla bele Szeréna egy makrancos gyerek esdeklõ hangján.</p>
				<p>A tiszttartómé vállat vonított, s folytatá:</p>
				<p> A grófné semmit sem fog tudni, azaz, hogy jól van, jól, no, Szeréna kisasszony semmit sem fog tudni mindaddig, amíg az oltár elé nem állanak. A tisztelendõ úr egymásba teszi kezeiket, így ni, mintha ez a csomó kulcs volna a võlegény keze, akkor elkezdi elõször a võlegénynek: Szereted-e te ezt a derék hajadont, kinek kezét kezedben tartod, nagyságos Somlyóházi Szeréna grófnét? Az persze azt feleli rá, hogy hogy az ördögbe ne szeretné. Ekkor következik a sor a menyasszonyra. No: várja, ugye, hogy mi lesz? De el ne árulja, hogy én mondtam.</p>
				<p>Szeréna türelmetlenül toppantott.</p>
				<p> Akkor azt kérdi a pap: Hát te, jámbor hajadon, szereted-e ezt a kegyes férfiút, kinek kezét kezedben tartod: Rózsapallagi gróf Borcz Adorján urat?</p>
				<p>Szeréna arca vörös lett, mint a széljósló esti ég.  Micsoda?</p>
				<p>A tiszttartóné kacagott elõadása hatásával elégülten.</p>
				<p> Rózsapallagi gróf Borcz Adorján. A biz úgy van.  Három nap óta itt van már nálam az úrfi levele, melyben tudósít, hogy sikerült apja ágensének Bécsben számára megnyerni a gróf címet, s én el tudtam azt hallgatni; pedig, ugye, lelkem, tekintetes grófné, ez nagy meglepetés. S én el tudtam idáig hallgatni.</p>
				<p>Szeréna arca még egyre égett  a szégyen miatt. Nem felelt semmit a nyíltszívû asszonyságnak, ki igen mulatságos dolgot vélt elkövetni azáltal, hogy Szerénával e meglepetést elõre közölhette.</p>
				<p> Mármost hát, édes lelkem, grófné, csak hagyjon fel minden idõre azokkal a tekintetesasszonykodási kísérletekkel; mert láthatja, hogy azokból semmi sem lesz. Akit isten úrnak rendelt, maradjon úrnak; marad szegény ember elég: azokat nem kell szaporítani, teremnek maguktól. Mármost hát azt is megértheti, miért kérdeztem én az elõbb, hogy meddig tetszik itt még mulatni, s miért nem tetszik hazamenni atyja úri házához. Mert ámbátor én igen nagy tisztességnek tartanám, ha én tarthatnám ki a lakodalmat, s a grófi család sem neheztelne meg érte, de csak mégis illendõbbnek tartanám, hogy mikor egy mágnás leányát egy mágnás úrfi veszi nõül, az a szokott ünnepies pompával és díszességgel menjen véghez.</p>
				<p>Szeréna nem mondatott magának többet, karjára ölté kalapját, s szótlanul kitámolygott a kertbe, ott megállt az ugrókút medencéje elõtt, s nézte a táncoló szúnyogokat. Egy-egy néha belecsapódott a vízbe; azt, ha menekülni nem bírt, elkapkodták a kis virgonc aranyhalak. És Szeréna olyan szívtelen volt, hogy a szegény szúnyogocskát ily halálveszedelembõl ki nem segíté. Nagy dolognak kellett vele történni, hogy a más szerencsétlenségét ilyen könnyen tudja nézni!</p>
				<p>Ha az igaz volna!</p>
				<p>Ha bûn volna ábrándozni; ábrándozni egy grófnõnek arról, hogy rangján alól válasszon férjet, s beleálmodja magát abba a zajtalanabb életbe, ami a köznemesi társaságokat jellemzi persze az õ képzeletében; ha sok idõn keresztül a szeszély kitartásával makacsul magára vitatta azt a meggyõzõdést, hogy az arisztokraták nem is lehetnek boldogok; ha erõs lemondással törekedett elszokni mindarról, amiben nevelték, hogy egy új életrendszerhez törje meg magát, ha boldognak érzé magát abban a gondolatban, hogy feláldozhatja magát, eddigi ismerõseit, családkörét, címét, igényeit a világ irányában egy férfiért, ki szemében a boldog középosztály képviselõinek eszményképe,  s akkor egyszerre azzal a hírrel lepik meg, hogy võlegénye gróffá lett, a legegyszerûbb úton-módon, ahogy csak lehet azzá lenni;  megadta az árát.</p>
				<p>Óh, mily kikacagni való helyzet!</p>
				<p>A jámbor kertész, ki pelargoniumokat ültet egy rabattba, el nem tudja gondolni, mit kacag a grófnõ olyan jóízûet rajta, mikor kérdésére megnevezi a jámbor muskátlikat saját kertészeti neveik szerint: ez a duke of Wellington, ez a vicomte de Bellegarde, ez a marquise de Pontalba; emezek itt, a tarka levelûek, hybridumok, ez itt a comtesse de Berny, emez a lord Evendale (Csupa gróf és herceg, aki könnyen jutott hozzá!)</p>
				<p> Hahaha! Hahaha! Vicomte de Bellegarde! Marquise de Pontalba! Hahaha! Emezek meg hybridumok? Egy gróf meg egy herceg ivadéka! Comtesse, mylord! Báró és gróf! Hahaha! És még hybridumok is! Hahaha!</p>
				<p>A kertész abban maradt, hogy kár kicsúfolni az öreg embert; pedig dehogy csúfolja õt Szeréna grófné  saját magán kacag õ oly nagyon; saját sorsán nevet õ oly haragos hahotával.  Grófok és hercegek; egy forint 30 krajcárért darabszámra!</p>
				<p>Amint visszatér a kastélyba, éppen akkor szökik le paripájáról Gábor, Adorjánnak hajdani korhely pajtása, kinek ismerjük azt a jeles tulajdonát, hogy nyáron át igen komoly férfiú szokott lenni.</p>
				<p>Esztikéhez jött, a tiszttartóné leányához, ki a múlt farsang óta vele van eljegyezve. Ez nyílt titok.</p>
				<p>Szeréna grófné a kert rácsozata mögött állva, önkényt nem láttatá magát a lovaggal; hadd keresse fel menyasszonyát, kár volna boldog ember perceit közönyös dolgokkal elrabolni.</p>
				<p>Azonban úgy intézte el, hogy mikor Gábor ismét távozni fog, akkor találkozzék vele, szava volt hozzá.</p>
				<p>Félóra múlva megsokallta a várakozást; eszébe jutott, hogy hiszen Gábor ebédre is itt maradhat, s akkor õ hiába vár rá a kertajtóban; tehát azt tette, hogy beizent a kertészlyánkától Esztikéhez, hogy nem jönne-e ki hozzá a kertbe sétálni; tudta, hogy így Gábor is utána fog majd jönni.</p>
				<p>Esztike sietett ki a grófnõhöz; nagyon jól illett neki a menyasszonyi arc; Szeréna gondolá, hogy az mégis boldogabb, mint õ; pedig hiszen õ is csak azt akarta, hogy boldog legyen.</p>
				<p> Esztikém, galambom  szólt Szeréna grófné, karjára fûzve a tiszttartó leányát.  Nekem egy nagy kérésem volna hozzád. Mamád egy óra elõtt azzal a hírrel ijesztett meg, hogy Adorján gróffá lett  vásári áron.</p>
				<p>Itt meg kellett állni Szerénának, oly közel volt hozzá, hogy sírva fakadjon.</p>
				<p> Én azt hiszem, hogy ez csak tréfa. Gábor bizonyosan fogja tudni, hogy igaz-e. Magam nem kérdezõsködhetem felõle, tedd meg a kedvemért, édesem, hozd elõ neki, s azután mondj meg nekem mindent, de mindent, hogy mi véleménnyel van felõle Gábor; az õ szavára én olyan sokat adok; tudod: oly régi hû barátok. Ugye, megteszed ezt a kedvemért? Unalmas dolog másról beszélned õvele, de csak egy perc.</p>
				<p>Esztike állítá, hogy, óh, neki úgysincs semmi egyéb beszélnivalója Gáborral.</p>
				<p>Mint Szeréna grófnõ elõre tudta, a türelmetlen võlegény nem várta be, míg Esztike visszatér, hanem utánajött; Szeréna meglátta õt a kerti sétány végén.</p>
				<p> Látod, már jön is; de ne beszélj itt a fák között errõl vele, valaki meghallhatná, s azt nem szeretném. Csald el a kerti pavilonig, s ott hozd elõ csak Adorjánt.</p>
				<p>Azzal Szeréna az út ellenkezõ irányában elvált Esztikétõl, a legelsõ útfordulónál azonban, használva a bokrok sûrûjét, sietett a pavilonhoz, s annak a hátulsó ajtaján besuhant; az elsõ ajtót is bezárta, úgyhogy mire a két boldog szerelmes nagy andalogva odaérkezett, ha akart sem mehetett volna be a nyaralóba; de amit nem is próbáltak meg, hanem ott maradtak a veranda alatt. A vékony deszkafalon át Szeréna minden szavukat hallhatá.</p>
				<p>Esztike kérdezé Gábortól:</p>
				<p> Mikor beszéltél Adorjánnal?</p>
				<p> Nagyon régen  volt rá a közönyös válasz.</p>
				<p> Mikor fogsz vele ismét találkozni?</p>
				<p> Sohasem.</p>
				<p>E felelet nagyon megzavarhatta Esztikét, egy ideig alig tudta hogyan folytatni.</p>
				<p> Ti tán összeszólalkoztatok?</p>
				<p> Nem is láttuk egymást  éktelen idõk óta.</p>
				<p> Talán megbántott?</p>
				<p> Akkor neki volna oka engemet kerülni.</p>
				<p> De hát mi bajod van vele?</p>
				<p> Nekem éppen semmi sincs.</p>
				<p> És mégis kerülöd?</p>
				<p> Utálom.</p>
				<p> Talán azért, mert gróffá lett?</p>
				<p> Óh, biz azért nem. Annyi gróf van, akit becsülök! Ha tehette, az az õ dolga.</p>
				<p> Azt hittem, ezért hasonlottál meg vele, hogy náladnál magasabb rangra iparkodott jutni  pénz által.</p>
				<p> Óh, nem! Sõt, én vagyok végtelenül magasabb rangban, mint õ.</p>
				<p> Micsoda?</p>
				<p> Én egy becsületes nemesember vagyok; õ pedig egy alacsony lelkû csaló.</p>
				<p> Az istenért, ne beszélj olyan hangosan! Talán játékban?  Igen; a legcsúfabb játékban: a becsülettel, az adott szóval, a szerelemmel való játékban! Emlékezel Torhányiékra, ugye?</p>
				<p> Nagyon jól.</p>
				<p> Amália Adorján menyasszonya volt.</p>
				<p> De a viszony már régen felbomlott; azon perctõl fogva, hogy Adorján a grófnét megpillantotta. Emlékezel arra a polkára farsang utolsó napján?</p>
				<p> A szívviszony felbomlott; de volt egy írásbeli szerzõdés, mely szerint mind a két fél õrizkedõ szüléi roppant bánatpénz fizetésére kötelezék magukat azon esetben, ha egyik vagy másik fél visszalépése miatt felbomlanék a tervezett házasság.</p>
				<p> Errõl hallottam, sõt azt is tudom, hogy Adorján Szeréna grófnénak becsületszavát adta, hogy engedi apjával fizettetni a bánatpénzt Torhányinak, s soha többet Amáliával nem találkozik.</p>
				<p> Ezt ugyanazon napon mondhatta a grófnénak, amidõn kártyán az egész társaság pénzét elnyerve, azt mint önkénytes adakozást íratta velük alá a grófné által pártfogolt tûzkárvallottak számára. Egynehány százzal több vagy kevesebb, mit tesz az.</p>
				<p> Ah!</p>
				<p> Hogyan tartotta meg becsületszavát? Azt majd mindjárt megmondom. Apjával együtt egy cselszövényt fontak a Torhányi családnak ezzel a Ludvéghy báróvali megismertetésére, akit Szeréna grófnõ egy ízben az oltár elõtt hagyott. A báró deranzsírozott ember, szüksége volt rá, hogy egy milliomosnak hitt leány kezével hozza helyre dûlõfélben levõ gazdaságát. A két Borcz szépen összeboronálta õket. Eközben a házassági elõkészületek mentek olyan szépen, mintha Adorjánra nézve semmi Szeréna grófnõ sem volna a világon. Az utolsó nap, a menyegzõ elõtti döntött.</p>
				<p> S Adorján megjelent volna a menyegzõre is? Ha ezt a grófnõ megtudja valaha!</p>
				<p> Megjelent, mégpedig négy ember által hurcoltatva mint holtrészeg.</p>
				<p> Holtrészegen?</p>
				<p> Dehogy úgy! Csak tettette magát annak!</p>
				<p> Hogyan? Nem értem.</p>
				<p> Nem érted? Hogy azzal a nõvel, akit holnap az oltár elé kellene vezetnie, megutáltassa magát.</p>
				<p> Ah, ez rút dolog!</p>
				<p> Ugye? És annyival rútabb, hogy a cél teljesen sikerült; Amália még azon éjjel báró Ludvéghyval megszökött.</p>
				<p> Csitt! Csendesebben!</p>
				<p> A világ meg foga tudni; mert emiatt Torhányi, vagyonilag kénytelen levén megbukni, szintén eltûnt, vagyonát dobra verték; dobra fogják ütni nemsokára a leány hírnevét is: akit a báró megtudva, hogy vagyontalan, most már nejévé bizonyosan nem tesz.</p>
				<p> Ah, ez rettenetes!</p>
				<p> Ez alávalóság! Százötvenezer forintért Borcz Adorján megszegte becsületszavát, jegyben járt egyszerre két menyasszonnyal, megbuktatott egy családot, s meggyalázott egy nõt, ki menyasszonya vala. Akkor azután százötvenezer forintért grófi címet vásárolt, s mármost azt hiszi, hogy pénzét jó helyre tette.</p>
				<p> S ezen ember lesz Szeréna grófnõ férje!</p>
				<p> A grófnõ maga keresi a fátumot.</p>
				<p> Ne légy hozzá igaztalan, õ oly ábrándos; akit megszeret, annak nem látja hibáit.</p>
				<p> Akkor még boldog is lehet vele..</p>
				<p> De az irtóztató gondolat, hogy egy ilyen nemes lélek egy olyan aljas emberhez legyen örökre láncolva. Ezt tudatni kellene vele.</p>
				<p> Hova gondolsz? Halálos ellenségeddé tennéd vele. A legaljasabb embereket a legállandóbban szokták szeretni. Az asszonyszív titkai ezek: csodák, amiket nem értünk.</p>
				<p> De hiszen elébb-utóbb meg fogja tudni.</p>
				<p> Tudja meg mástól! Akitõl ezt meg foga hallani, azt gyûlölni fogja egész életén keresztül; a férfit pedig annál jobban szereti. Nem érti azt senki, hogy ez miért van így, de ez így van mindig.</p>
				<p> Szegény Szeréna!</p>
				<p>A boldog pár elhagyta a verandát, s a kert tekervényes utain, boldogabb eszmékrõl susogva, továbbhaladt.</p>
				<p>A grófleány pedig benn a nyaralóban a földön fekve hevert, s könnyeivel áztatta a néma padlatot, mely egyedüli tanúja volt kitörõ fájdalmainak.</p>
				<p>Félóra múlva megjelent az ebédnél Szeréna. Újra öltözködött, s soha jobb kedvû nem volt, mint most. Csak úgy szórta az élceket mindenfelé.</p>
				<p>A tiszttartóné kockáztatta azt az észrevételt, hogy a grófné aligha, valamit nem érez.</p>
				<p>Ebéd után Eszti megsúgta Szerénának, hogy Adorján grófsága csakugyan igaz, hanem hogy Gábor ezért nem ítéli meg Adorjánt.</p>
				<p>Szeréna megfordította magában a tételt: <hi>nem ezért</hi> ítéli meg Adorjánt, s olyan jókedvû volt, miként még soha életében.</p>
			</div>
			<div type="chapter">
				<head>
					A võlegény mellett
				</head>
				<p>E naptól fogva Szeréna kedélye nagy változáson ment keresztül. Mintha kettévágták volna gazdasszonykodási szenvedélyét, abbahagyott konyhát, éléstárt, veteményeskertet. Késõn kelt, késõn feküdt; a hosszas pipere miatt késleltette az ebédet; lovával, zongorájával volt elfoglalva, s a családias együttlétet a tiszttartó családjával átfordítá azon megelõzõ szívességre, melyet a jólnevelt grófnõk olyan jól ki tudnak mutatni, ha olyan emberekkel találkoznak össze, akiket megbecsülni okuk van; de akikkel mégis nem kíváncsiak minden este egy kemencét körülülni.</p>
				<p>A tiszttartóné mindjárt észrevette azt, s szót is tett felõle Esztinek, megjegyezvén, hogy úgyis elõre tudta õ, hogy hamar vége lesz annak a bohóskodásnak. Annyival inkább szükségesnek tartá a grófnét sürgetni, hogy menjen haza Kolozsvárra. Hisz az lehetetlen, hogy egy grófi võlegény egy grófi kisasszonyt éppen a tiszttartótól vigyen az oltárhoz.</p>
				<p> Oda nem megyek  monda a grófné , Kolozsvárra semmi esetre sem. Ismerem az ottani köröket, egy újdonsült mágnást ott nagyon rosszul fogadnának: annak Adorjánra nézve rossz vége lenne. Különösen atyámnál éppen nem számolok Adorján számára valami elõzékenységre; õ nagy demokrata, asztalánál tudósok, professzorok, mûvészek szoktak ülni. Könnyen megtehetné azt a tréfát, hogy a vett gróf számára a Katzentischre teríttetne. Nem állanám ki azt az iróniát, amivel ott találkoznom kellene.</p>
				<p>No, ez már okos beszéd  gondolá magában a tiszttartóné , Adorjánt félti, jól teszi. Átlátta, hogy mulya fickó, de szereti.</p>
				<p>Így is jól van. Az is isten áldása, ha egy ostoba férjnek okos asszony jut házastársul.</p>
				<p> Hanem azt gondoltam, hogy inkább nagynénémhez megyek vissza Pozsonyba.</p>
				<p> Bizony nagyon jó lesz; legalább annál még a múlt évekrõl megmaradt stafirung is azon módon megvan.</p>
				<p>Szeréna összeráncolá szép szemöldeit, ami neki oly jól illett; hanem a tiszttartóné jámbor teli arca meggyõzheté felõle, hogy semmi malícia sem volt ez észrevételben. A jó asszonyság csupán azt látszott igen illendõnek tartani, hogy egy menyasszony rangjához illõ mennyiségû batiszt zsebkendõkkel legyen ellátva az esküvõ napjáig.</p>
				<p> Azért is jobb lesz Pozsonyban esküdnünk, mert ott már több elõszeretettel fogadnak olyan embereket, kik valami nagyon friss megtiszteltetést kaptak Bécsbõl.</p>
				<p> Minthogy közelebb vannak oda.</p>
				<p> Aztán végtére is, minden grófi cím Bécsbõl jön; igen sokan, ha nagyon keresnék titulásaik kútforrását õseik biográfiájában, még elhallgatásra méltóbb indokokat is fedeznének fel, mint Adorján hû szolgálatai.</p>
				<p>(Védelmezi az úrfit, gondolá a tiszttartóné, nagyon jól van.  Nem jön ez többet Somlyóházára.)</p>
				<p> S mikor szándékozik a grófné Pozsonyba utazni nagynénjéhez?</p>
				<p> Azt még magam sem tudom. Majd ha rágondolom magamat.</p>
				<p> De én pedig szeretném azt jó eleve tudni a készületek végett.</p>
				<p>Szeréna nevetve mondá</p>
				<p> De hisz énmiattam még csak útra való pogácsát sem szükség sütni.</p>
				<p> Tudom, hogy a grófnénál minden percben készen van a fogj be, indulj, de nekem ám rendben kell hagynom a házat, ha olyan hosszú útra távozom.</p>
				<p>Szeréna úgy tett, mint aki csodálkozik.</p>
				<p> Ah, hiszen én azt nem kívánom kegyedtõl, hogy miattam törje magát olyan hosszú, kellemetlen útra. Aztán én éjjel-nappal szoktam utazni, kegyed abba belebetegednék.</p>
				<p> De kedves grófné, gondolja meg azt, hogy engemet micsoda szégyenbe hozna azáltal édesatyja, a gróf elõtt, ha megengedném, hogy egyedül, az én kíséretem nélkül induljon olyan hosszú útra; nem mernék soha szeme elé kerülni. S ha valami történnék a grófnéval az úton, akkor akár mindjárt én is világgá menjek.</p>
				<p> Mi bajom történhetnék? Utaztam már elégszer egyedül. Aztán velem lesz szobaleányom meg pisztolyaim.</p>
				<p> No, azok talán megõrzik a betegségtõl meg a zsiványoktól;  de a világ nyelvétõl?</p>
				<p> Ah!  szólt Szeréna gúnyosan nevetve.  Az engem nem sebesít.</p>
				<p>A tiszttartóné egészen elszomorodott e világmegvetésre, mely úgy nem illik egy fiatal leány liliom arcához, s még egyszer kérte, hogy gondolja meg, mit tesz</p>
				<p> Ne szóljunk errõl többet! Tudhatják, hogy mentül jobban biztatnak valamire, annál kevésbé hajlok rá. Ez az út nem kegyednek való, egyedül fogok utazni.</p>
				<p>Ez végét szakítá az értekezletnek. Tiszttartóné asszony megállapodott abban, hogy egy kigyógyíthatatlan makranccal van dolga: bár az isten soha ide ne hozta volna, s ha már idehozta, segítené mentül elõbb valami biztos helyre, ahol más dolga lenne a rávigyázás.</p>
				<p>Szeréna pedig még abban az órában leült levelet írni. Írt kettõt. Úgy összepecsételte mind a kettõt spanyolviasszal, hogy abba ugyan bele nem lehetett lopózni emberi tekintetnek.</p>
				<p>Az egyik levél szólt Borcz Adorján úrnak; a másik Fehér Gyula úrnak; mindkettõ térti vevény mellett. A leveleket a bécsi postára küldte el.</p>
				<p>Azontúl mindennap volt dolga a lovásznak benyargalni Désre, megtudni, ha visszaértek-e a vevények.</p>
				<p>Elõször Fehér Gyuláé érkezett meg, s csak másnap Adorjáné; ugyanekkor két levél is jött a grófnéhoz a mondott uraktól.</p>
				<p>Amint ezeket megkapta a grófné, rögtön intézkedéseket tétetett, hogy holnapután utazhassék. A tiszttartó család irányában oly visszatartó volt már, hogy többé senki sem látta jónak ellenvetéseket kísérteni meg elhatározása iránt.</p>
				<p>Egészen félrevonulva rendezé Szeréna útikészületeit, saját szobalyánya segélyével; kocsisa utasítva volt hosszú útra készülni, aminek az nagyon örült. A háziakat nem avatták többé semmibe.</p>
				<p>A legutóbbi napokban már ebédelni sem jött le Szeréna a tiszttartóékhoz, szobáiba vitette étkeit, s egyedül falatozott. Igazán azt akarta, hogy senkinek se legyen nehéz szíve utána, ha eltávozik.</p>
				<p>Elutazása elõtti estén sietett röviden elbúcsúzni a háziaktól, igen száraz utasításokat adva a tiszttartónak, hogy mit mondjon majd atyjának, ha Kolozsvárra érkezik.</p>
				<p>Akkor mégis reszketett egy kicsit a hangja, amidõn arra kérte, hogy jó testvérét, Cecilt üdvözölje.</p>
				<p>Esztikét kérte, hogy fogadjon el tõle egy karperecet menyasszonyi ajándokul. Az ugyan jobban örült volna egy barátnéi csóknak búcsú fejében, amivel még néhány nap elõtt a tekintetes asszonnyá készülõ Szeréna irányában oly adakozó volt; hanem hiszen ma már tudja, hogy nem lehet grófnénak nem lennie, s azok értékes tárgyakat szoktak ajándékozni.</p>
				<p>Végül arra kért mindenkit Szeréna, hogy miatta korán ne keljenek, mert õ igen korán hajnalban fog elindulni, amikor még mindenki alszik a háznál.</p>
				<p>A kis tiszttartó oly félszegül mosolygott arra a szóra: lehet is õelõtte azt mondani: igen korán. A gazdaemberre nézve nem kezdõdik és végzõdik a nap; az ébren alszik, s éjfélben is sorra látogatja az aklokat. Nincs annak semmi korán.</p>
				<p>Szeréna azonban azt hivé, hogy azzal rászedheti a tiszttartóékat, ha akkor, amidõn gondolni lehet, hogy most a legéberebbek is elsõ álmukat alusszák, szép csendesen befogat, s elhagyja az udvart, anélkül, hogy valaki észrevenné. Szép holdvilágos az éj, az utak jó karban vannak, könnyû az utazás.</p>
				<p>A kifõzött terv egészen sikerült; az elsõ kakasszó után készen állt a hintó; Szeréna felült minden nesz nélkül, s elhagyta a kastélyt, anélkül, hogy valakit felzavart volna, még a kutya sem nyiffantotta el magát.</p>
				<p>A falun keresztül mentében nem találkozott egyébbel, mint az éjiõrrel, ki találomra éppen akkor kiáltotta a tizenegyet; pedig bizonyosan volt már éjfél. A házak kapuiban ülõ komondorok ugattak egy kicsit nagy álmosan a haladó hintó után, hanem aztán azok is abbahagyták, s nemsokára kint robogott a hintó a nyílt országúton.</p>
				<p>Amint a holdvilágos útra kiértek az árnyas utcák fasorai közül, Szeréna kinézett a hintó hátulsó ablakán, s egy távolról kocogó ekhós szekeret vett észre, mely utánuk jött.</p>
				<p>Kereskedõ lehet, ki ily késõn utazik; ki járna más ily órában maga jószántából?</p>
				<p>Félóra múlva megint hátranézett; már akkor közelebb járt az ekhós szekér. Csak három lóval volt, de könnyû szerrel levén, versenyt futhatott a négylovas hintóval.</p>
				<p>Ezentúl kezdett az ekhós szekér Szeréna figyelmének tárgya lenni, minden tíz percben kinézett utána, néhány száz lépésnyire beérte az a hintót, s azután mintha meg lenne elégedve a sikerrel, nyomában maradt, nem akarta elkerülni.</p>
				<p>Egyszer azt parancsolá Szeréna a kocsisnak, hogy sebesen hajtson, azután visszanézett az ekhós szekérre, mit csinál. Ha elmaradt is az egy idõre, de félóra múlva ismét nyomába volt, nem bírták elhagyni.</p>
				<p>Majd meg azt parancsolá Szeréna, hogy álljanak meg, akkor az utána jövõ is megállt; a kocsis leszállt, s annyi rendbe hozni valót talált lovai szerszámán, hogy kifogyasztá Szeréna türelmét. Ha pedig õ továbbhajtatott, az ekhós szekér is mindjárt nyomult utána.</p>
				<p> Micsoda ember lehet az, aki utánunk jön, s sem el nem akar hagyni bennünket, sem elmaradni tõlünk?  kérdé végre a grófné kocsisától.</p>
				<p> Valami jámbor kupec lehet  felelt az , aki örül, hogy ily késõn éjszaka valakit lát maga elõtt.</p>
				<p>Ezt a magyarázatot Szeréna maga is a legvalószínûbbnek tartotta, s azzal fejét a kocsi oldalvánkosára hajtva, elkezdett álmodozni; maga sem vette észre, hogy pedig mégsem alszik, hanem ébren van.</p>
				<p>Abban az ekhós szekérben pedig, amely makacsul követte a hintót, senki sem volt más, mint  a kis tiszttartó maga, ki feladatául vette, hogy a grófkisasszonyt követni fogja, ha mindjárt az óperenciákig is.</p>
				<p>Mikorra az utazókocsi az ilondai magas hegyi útra felvergõdött, akkorra feljött a hajnalcsillag is a láthatárra; amíg a lovakat nehány percre pihentetni megállíták a hegytetõn, Szeréna is kiszállt a hintóból.</p>
				<p>Gyönyörû õszi hajnalhasadás volt; a magas hegytetõrõl mélyen be lehetett látni a magyarországi rónára, melynek láthatára még ködös lila színben borongott, a mindig alacsonyabbá váló hegyhátak, mint óriások lépcsõi, következtek egymásra; a borongós hegyoldalból egy hámor vérvörös tûzszeme világított nagy messzirõl idáig; a túlsó láthatáron pedig már rózsaszínt kezdett játszani az ég, s a székely havasok aranyos párkányai fölött ragyogott a hajnalcsillag.</p>
				<p>A rétek zöld bársonya itt-ott ezüsttel van behintve, a tiszta égen vándor darucsapat vonul végig, tán éppen a kelõ napot üdvözölni, melynek tûzképe, mint egy támadó aranyhegy, kezd már emelkedni a havasok mögül elõreküldött csillaghírnöke után.</p>
				<p>Szeréna olyan sokáig nézte a darucsapat röpülését, szinte észre sem vevé, hogy alul a kapaszkodón egy másik ötlovas hintó jön fel szemközt, s csak az rezzenté eszméit oda a földre, midõn a három elsõ paripa csengettyûi a közelben kezdtek csilingelni.</p>
				<p>A delnõnek csak egy pillantás kellett, hogy a lovakra ráismerjen.</p>
				<p> Hó! Megállj!  kiálta a szemközt jövõ hintó kocsisának, midõn amaz hintóját elérte.  Ezek Borcz úr lovai.</p>
				<p> Igenis, a <hi>gróf</hi> úré!  felelt a cseléd.</p>
				<p> A gróf úr bizonyosan alszik?</p>
				<p> Meglehet, mert egész éjjel jöttünk.</p>
				<p> Majd felköltöm.</p>
				<p>Szeréna azt a tréfás nemét találta ki a felébresztésnek, hogy amint Adorján eszményietlenül nyitott szájjal feküdt a hintó vánkosai között, egyik pisztolyát elsütötte a feje fölött.</p>
				<p>Igen mulatságos volt azt látni, amint az álmából ekképpen felriasztott úrfi egyszerre életre tért, s az elsõ pillanatban azt sem tudta: égben van-e vagy a víz alatt, elõször is a tárcájához kapott, azután a hintó túlsó felén kiugrani készült, a puskájához nyúlni nem jutott eszébe.</p>
				<p> Hahaha!  kacagott egészséges kedvvel Szeréna, az üres pisztolyt nekiszegezve:  La bourse ou le coeur!  pénzedet vagy a szívedet.</p>
				<p>A második percben már öt érzéke használatában volt Adorján, megismerte menyasszonyát, elgondolta, hogy jó képet kell csinálni a tréfához, ámbár azért rendesen mindig szokott haragudni az ember, ha jól aluszik és felzavarják; egy ugrással kiszökött kocsijából, s készen volt a parolával.</p>
				<p> Mind a kettõ nagysádé régen.</p>
				<p>Azzal volt kézcsókolás, többet Szeréna nem engedett meg.</p>
				<p> Igen szép öntül, hogy szót fogadt, és elém jött.</p>
				<p> Különben is jöttem volna már, a kedves levél útban talált.</p>
				<p> Helyesli, amit írtam?</p>
				<p> Tökéletesen.</p>
				<p> Készen van a diszpenzációval?</p>
				<p> Csak egy szavamba került az alispánnál. És nagysád?</p>
				<p> Az enyim is velem van. Gondoskodott ön tanúról is?</p>
				<p> Násznagyom, gróf X., mint nagysád parancsolta, Szatmáron vár reánk.</p>
				<p> Minek választott ön oly elõkelõ násznagyot. Az enyim Fehér Gyula lesz.</p>
				<p>Ez kissé zavarba látszott hozni Adorjánt; de nem szokott kellemetlen tárgyakon tovább gondolkodni.</p>
				<p> Hiszi ön, hogy még ma eljutunk Szatmárra?</p>
				<p> Mindenütt pihent fogatok várnak reánk; egyébiránt, ha nagysád fáradt volna, Nagybányán megpihenhetnénk.</p>
				<p> S nem sajnálná ön azt a napot, melyet így elvesztenénk?  szól Szeréna azzal a mélyen nézõ mosollyal, mely a férfiakat õrültté tudja tenni a boldogság miatt.</p>
				<p>Adorján e szóra csókjaival halmozta el a kezet, mely boldogsága ajtaját volt felnyitandó, s azt hitte, hogy most már egészen érti azt a szép arcú szfinxet, akinek talányait még addig férfinak nem sikerült megfejteni.</p>
				<p>Szeréna ezzel hintójába tért, egy kézszorítással búcsúzva rövid idõre Adorjántól, ki õt kezénél fogva segíté a hágcsón föllépni. Az úrfi példátlan önfeláldozással oly messze ment, hogy maga vette ki a kocsis kezébõl a gyeplõt; gyöngéden megmagyarázva, hogy amíg a veszélyes lejtõ végét elérik, nem élhetne nyugodtan, ha idegen kezekben tudná azt a gyeplõt, melynek hiányos kezelése miatt boldogsága istennõjének nyaka is kitörhetnék.</p>
				<p>Remélte, hogy finom érzésû hölgynek lesz annyi helyes érzete, hogy átlátandja, miszerint ez csak ürügy. A szerelmes võlegény illedelmi szempontból nem várhatván azt, hogy benn a hintóban üljön menyasszonya mellett; ámbár az bizony mindegy, akár ma, akár egy nappal késõbb; tehát legalább hogy vele egy kocsin utaznék, s hozzá közel maradhasson, a kocsiülést foglalja el.</p>
				<p>Szép eszme ez, csakhogy nem ér rá az ember bõvebben kidolgozni.</p>
				<p>Az ekhós szekér megint állt ezalatt nehány száz lépésnyi távolban, s tiszttartó uram látta és szemlélte az egész rövid, de sokatmondó jelenetet.</p>
				<p>Tehát így vagyunk.</p>
				<p>Már ilyenformán tökéletesen fölösleges lett volna neki a grófnét csak egy tapodttal is tovább követnie. Ha õ úgy látja jónak, hát csak tessék. Halálveszedelem ellen megõrzi mármost a võlegénye, tõle magától pedig <hi>õriztetni</hi> nem, csak <hi>õrizkedni</hi> lehet.</p>
				<p>Tiszttartó úr megegyezett magával abban, hogy ez a szép pásztori jelenet egészen hasonlít ahhoz, ami Mózes I. könyve XXIV. részének 63. és következõ verseiben olyan szépen meg van írva; tudniillik ahogy Izsák kimegy a mezõre, s látja Rebekát, az õ menyasszonyát jönni a tevékkel, Rebeka is meglátja Izsákot, az õ võlegényét, s leszáll a tevérõl, Izsák eléje fut, bevezeti anyja sátorába, és szereté vala õtet.</p>
				<p>A kis öregúr nagyon patriarkális, egyszerû érzelmekkel bírt még, s megnyugodott a sors intézkedéseiben.</p>
				<p>De jaj annak, akit a természettudományok más szkepszisra tanítottak!</p>
				<p>Akik tudják, hogy az ég kékje nem terjed a mennyországig, csak a földi gõzkör az, mely egy geometriai mérföldre terjed, azon túl az ég csillagos és fekete.</p>
				<p>Akik tudják, hogy a hajnalcsillag nem valami lyuk az égen, melyen keresztül annak dicsõségébe belátni, hanem csak egy olyan otromba sziklatömeg, mint ez a mi földünk, ha a naptól nem sütött fele van felénk fordulva, akkor fekete. Hogy az a felhõ ott a nap elõtt nem az istenek arany hajója, hanem a földi párának sztratokumulusz alakban csoportosult tömegesülése; hogy az a tûzgolyó ott a láthatáron nem is a nap maga, hanem csak annak a gõzkör által sugártörési teóriák szerint a látkör alul felemelt optikai csalképe.</p>
				<p>Akik tudják, hogy az az ezüstpor a rét bársonyán nem csillaghamu, hanem dér, s az a bársony maga nem egyéb, mint gonosz mezõmoha, amit rég fel kellett volna fogasolni a jó gazdának, mert elöli a füvet.</p>
				<p>Akik tudják, hogy a vándor darvak nem azért vándorolnak el innen, mintha fájna nekik az itteni politikai viszonyok kínos alakulása, s boldogabb hazát mennének keresni, hol még nincs cenzúra és lapbélyeg, hanem csak azért, mert már itt betakarították a gabonát, s máshova kell menni, ahol másodszor is aratnak.</p>
				<p>És akik tudják, hogy mi az, mikor võlegény és menyasszony találkoznak egymással, véletlenül egymást meglepve. A pirulás, a hevülés, a szemérmes szemlesütés, a bátorító kézszorítás, az elföjtott sóhaj, a szívdobogtató vágy, a suttogó szó, a boldog sugárú mosoly, az enyelgõ tréfa, a delejes egyakarat, a kimagyarázhatlan összeérzés! Akik tudják, hogy mi az a szerelem!</p>
				<p>Akik tudják, hogy az sem egyéb, mint köd és pára; földi gõzjelenet, optikai csalódás!</p>
				<p>Hanem azt a kis tiszttartó nem tudta, azért tehát visszafordult szekerével; azt határozván magában, hogy amiket tapasztalt, elébb elmondja otthon a feleségének, aztán õszinteséggel a grófnak Kolozsvárott.</p>
				<p>Szeréna a lejtõ aljánál megállíttatá hintóját, s Adorjánnak egyenesen megparancsolta, hogy menjen át saját hintójára. A võlegény szót fogadott.</p>
				<p>Délre erõltetett hajtással Nagybányára értek, ott egy rövid falatozás után, mely csak annyi ideig tartott, ameddig az új fogatokat felszerszámozták, ismét továbbhajtattak.</p>
				<p>A déli rövid találkozás alatt Adorján egészen elhitte, hogy a grófné szerelme türelmetlen. Hogy sietteté az elõfogatosokat! Erõsen biztatta õket borravalókkal, ha jól fognak hajtani, s egy percig sem várakoztatá õket, mikor már készen voltak.</p>
				<p>Jó késõn volt mégis, mire Szatmárra bejutottak. A két hintó egymás után hajtatott be a fogadó udvarára, ahol semmi más kocsi nem volt.</p>
				<p>Szeréna nem várt Adorjánra, hogy lesegítse kocsijából, oly könnyeden, mintha legkisebb úti eltörõdést sem érezne, szökött le onnan mindenkinél hamarább.</p>
				<p> Három szobát, amik egymásba nyílnak  parancsolá a grófné az eléje sietõ vendéglõsnek.</p>
				<p>Ah, ez pompásan megy  gondolá magában Adorján, kinek az egymásba nyíló szobák eszméjénél kezdett a vér a fejébe menni.</p>
				<p>Parancsa szerint felnyittatott a három szoba, melyek közül mindegyiknek volt külön kijárása is. A középsõ egy nagy kétablakos, teremszerû; mellette kétfelõl egy-egy kisebb.</p>
				<p> Ez itt jobb felõl az ön szobája, a balfelõlit a szobaleány foglalja el, a középsõ az enyim  szólt Szeréna Adorjánhoz, ki az elrendezést egészen szeretetreméltónak találta.  Most, kérem, egy kis idõre távozzék szobájába, míg átöltözöm. A túlsó ajtón kijárhat.</p>
				<p>Adorján igen természetesnek találta ezt a kívánságot, sõt még abban is, hogy Szeréna bezárta utána a benyíló ajtót, több ingert talált, mint visszautasítást.</p>
				<p>Amint egyedül maradt szobájában, két feladatot tûzött ki magának; egyiket, hogy maga is át fog öltözni: az út összegyûri az embert, sokat levon a tournure-bõl, márpedig a legközelebbi percben minden férfiú elõnyét ragyogtatni kell egy hölgy elõtt, ki maga is szép akar lenni võlegénye szemeiben.</p>
				<p>Másik kitûzött feladata pedig az volt, hogy az áruló kulcslyukon keresztül meglopja saját boldogsága jövõjébõl azon pillanatokat, midõn egy szép és szeretetreméltó hölgy gondtalanul pipereasztala elõtt ül. A tolvajpillantásnak ingere van a szabad gyönyörködés felett.</p>
				<p>Hevült képzelete e második feladatból elsõt csinált: gondolta, a másodikra azután is ráér, de itt elszalaszthat valamit. Tehát legelébb is a kulcslyuk.</p>
				<p>Az áruló nyíláson át éppen ráláthatott az asztalra, melynél Szeréna úti neszesszerjébõl keresgélt. Bizonyára mosdószereket.  Csalatkozott.  Írószereket vett elõ, s leült az asztalhoz  írni.</p>
				<p>Ah, ez unalmasan kezdõdik: addig ráér az ember megmosdani.</p>
				<p>Adorján is elõkeresé tehát az útitáskájából mindenféle segédeszközeit a férfiszépségnek. Az ezervirág-vizet, a szájmosót, az illatos szappant, a hajtépõt, a kézitükröt, a viaszkenõcsöt, a parfümös olajt, s azokat mind hadirendbe állítá asztalán; munkájához fogott.</p>
				<p>Nemigen használt ilyesmit, míg gróffá nem lett, azelõtt jobbnak látta természeti vad szépségével hódítani a nõi szíveket; hanem mikor az ember rangja megszaporodik, akkor illendõ, hogy kezdje el kvalifikálni magát.</p>
				<p>Amint legelébb a borotválkozással készen volt, ez nem sokáig tartott, éppen csak az álla közepét kellett journal szerint kiszabadítania; letette borotváját, s újra a kulcslyukhoz ment. Szeréna akkor éppen  levelet pecsételt.</p>
				<p>Bizonyosan most ír szülõinek gyors elhatározása felõl. Adorján visszatért mosdani.</p>
				<p>Most Szeréna csengetett: a szobaleány bejött. Szeréna halkan beszélt vele.</p>
				<p>Ah, bizonyosan nincs még meleg vize a mosdáshoz, azt hozat elébb. A szobaleány eltávozott, s viszont a maga részérõl odakinn csengetett, s az elõsietõ háziszolgának egy levelet adott át; azután visszatért a szobába.</p>
				<p>Adorján isrnét a kulcslyuknál volt, Szeréna inte a szobaleánynak, hogy távozzék a maga szobájába, s feküdjék le, mert korán fel fogja költeni.</p>
				<p>Tehát végre! De mikor kezd az átöltözéshez?</p>
				<p>Adorján bizony ráért még a haját is felbodorítani; s bár azalatt kétszer is odalopózott a trou Judas-hoz, ahogy a vendéglõi keresztajtók kulcslyukait híják, az nem mutatott neki egyebet egy néma hölgyalaknál, ki szép fejét szomorúan tenyerébe hajtva az asztalra könyököl, s a lobogó gyertya fényébe bámul.</p>
				<p>Ugyan mire várhat oly sokáig?</p>
				<p>Adorján azután még a körmeit is elmetélhette, a bajuszát is kifenhette, új mellényt, otthonkát vehetett magára, zsebkendõjét beparfümözhette, s megnézhette haját a kézi- és faltükör összemûködõ segélyével, ha jól áll-e hátul; Szeréna még mindig nem mozdult meg azon helyzetbõl, hogy magát elõtte érdekesebbé tegye.</p>
				<p>Végre férfiléptek hangzottak a folyosón végig; valaki kocogtatott az ajtón, Szeréna felkelt, kinyitotta elõtte; Adorján a kulcslyuknál volt már, és látta belépni a szobába  Fehér Gyulát.</p>
				<p>Szeréna, amint meglátta a belépõt, azzal a villanyozott kedéllyel sietett eléje, amivel régen és õszintén óhajtott ismerõsöket szokás fogadni.</p>
				<p> Hozta isten! Köszönöm önnek, hogy egy bohókás nõ szavára kegyed nem restellt idefáradni.</p>
				<p>Gyula engedé kezét a grófné két kicsi kezébe szoríttatni.</p>
				<p> Kötelességemnek tartottam Szatmáron lenni, miután a grófnõ azt írta, hogy igen komoly ügyben kívánja szolgálatomat.</p>
				<p> Nem szolgálatot írtam: szamaritánus segély áll levelemben. Jól emlékezem a kifejezésre. Önnek egy elveszett gyermeket kell apjához visszavezetni.</p>
				<p>Gyula mosolygott a kifejezésre, azt hitte, szívéig lát ennek a nõnek.</p>
				<p> Ez az elveszett gyermek?</p>
				<p> Ön tudja jól, hogy én magam vagyok.</p>
				<p> S mi célra kívánja nagysád közbenjárásomat?</p>
				<p> Mint sejtheti: ki akarok atyámmal és anyámmal békülni.</p>
				<p> Engedjen meg a grófné egy magamforma iparvállalkozóhoz illõ gyakorlati kérdést: mi célja van e kibékülésnek? A grófot kell-e rábírni, hogy adja megegyezését nagysád házasságához, vagy pedig a grófnét, hogy nagysád atyai birtokrészét szolgáltassa ki?</p>
				<p> Egyikrõl sincs szó. Én egyelõre nem megyek férjhez.</p>
				<p> Nem megy férjhez? Hisz az egész környék beszél róla.</p>
				<p> Hadd beszéljenek, majd belefáradnak. Én hazavágyom. Atyám, anyám után vágyom.</p>
				<p> Különös!</p>
				<p> Különös, ugye? Hogy egy némber, ki eddig még rabszolgáiban is válogatott, most egyszerre maga keresse a helyet, ahol nincs más föltétel, mint kényre-kedvre megadni magát. Pedig úgy van. Én engedelmes leánya akarok lenni szülõimnek, töredelmesen port hintve fejemre, s elismerve, hogy mindaz, amit eddig önfejem szerint tettem, hiba és tévedés volt, s ígérve, hogy ezután föltétlenül alávetem magamat azok akaratának, kik bölcsebbek, mint én, s kik még mindig szeretnek engemet úgy, mint én õket.</p>
				<p> Tisztelt grófné! Én nem tudom magamat egyhirtelen feltalálni. A grófné arról beszél, hogy nem fog nõül menni, hogy szülõihez akar visszatérni, én pedig éppen csak ma hallottam az alispántól, hogy Adorjánnak diszpenzácionális levelet adott, s Adorján rögtön elutazott Somlyóházára. Felbomlott-e e viszony? Mi oka lehetett? Alapos volt e szakítás? Azt énnekem sejtenem se lehet. Látja a grófné, hogy miután tõlem egy igen komoly ügyben kíván beavatkozást, én valóban egészen beavatva akarok lenni.</p>
				<p> Az meg fog történni. Nekem van nehány órai idõm itt tölteni való; ön szíves lesz azalatt velem maradni, s ez idõt feláldozza nekem.</p>
				<p> A legnagyobb élvezettel.</p>
				<p> Foglaljon hát helyt mellettem!</p>
				<p>Szeréna maga mellett mutatott helyet Gyulának a pamlagon.</p>
				<p> Ön most azt gondolja magában: no, iszen, akadtam én most egy valóságos futóbolondra; ez itt egy szeszélyes kalandornõ, akinek legkisebbik hiúsága az, hogy võlegényeit az oltár küszöbénél hagyhassa el. Megérdemlem, hogy azt gondolja felõlem. Ez büntetés nekem azért, hogy kivétel akartam lenni a világ tisztes rendébõl, mely azt írja elénk, hogy a nõnek ne legyen akarata. Pedig lássa ön, nincsen igaza; én nagyon, nagyon szerettem ezt az embert.</p>
				<p>Szeréna mély csüggedéssel hajtá le szép, fürtárnyalta fejét, arcán egy pillanatra a legvalódibb fájdalom árnyéka borult el; de csak egy pillanatra; a másik percben már ismét erõs volt, mint egy férfi; nem! erõsebb:  mint egy asszony.</p>
				<p> Azt hittem, hogy ez emberben találtam föl az ideált, akit keresek. Ön emlékszik az ünnepélyes percre, midõn a szi fördõben jótékony mûversenyt adtunk, õ oly nagylelkû, oly áldozatkész arccal lépett elém, hogy el kelle hinnem, miként szívében a legnemesebb gyöngyök hevernek elrejtve, csak a búvár hiányzik, ki azokat felhozni leszálljon. Ön, ki e jótékony gyûjtemény eredetét ismeré, nagyon jókat nevethetett rajtam akkor; nem, nem, meg ne sértsem ön jó szívét: ön titokban bizonyosan nagyon szánt engem; de hallgatott, azt gondolva, hogy ez életben a legtöbb boldogság alapja csalódás.  Különben is nem az ön feladata volt engemet megóvni balsorsomtól; voltak rokonaim, atyám, anyám; hallhattam az õ ellenségeitõl elég rosszat múltja felõl; intve, figyelmeztetve voltam; miért lépett volna ön kettõnk közé, midõn látta, hogy én õt mindenki ellen védem, hogy szeretem? Valóban szerettem ezt az embert. Azt hittem, ideálomat lelém fel benne. Azt, kinek megfordított képe mindazok, kik magukat kívül festik, belül bemocskolják, kik a derék ember hírét szeretik magukra ölteni, de a kivarrott ruhán belül önzõ, gyáva, szívtelen köznapi lelkek. Õ pedig mindazoknak ellentéte. Rossznak akar látszani, hogy hozzájuk ne hasonlítson; de lelke mélyében siratja azt, hogy nem talál olyan egy pár szemet a világon, akiért érdemes volna valódi lényét felleplezni: egy férfi, kibõl a polgári küzdelem hazafit, a harc hõst varázsolna elõ; míg e rothadt tespedõ idõszak nem tud neki más szerepet adni, mint egy korhely verekedõét.  Nagyon szép öntõl, hogy még nem kacagta el magát fennhangon.</p>
				<p>Gyula pedig nagyon jól látta Szeréna szemeiben azt az elfojtott villámot, amibõl a könny támad.</p>
				<p> Majd évek múlva, mikor a tegnapi én már saját magam elõtt is idegen személy lesz, sokat fogunk nevetni. Hogyan hitette el egy elkényeztetett nõ magával, hogy már õ ezentúl egészen megfordít két életrendszert egyszerre, egy férfiét és saját magáét. Hogy törte meg kedélyét a polgári élet parancsoló körülményeihez; hogy járt gazdaság, gazdálkodás után; havakat töltött apja tiszttartóságánál, hogy ellesse attól az elõtte mindeddig ismeretlennek maradt misztériumokat, amiket a köznemes oly nagyra becsül feleségénél; hogy iparkodott elszakítani múltjának minden fonalát, s új jövõt szõni-fonni azok nélkül; hogy vetette meg ismerõi jó tanácsát, hogy viselte szívén atyja gúnymosolyát és anyja hidegségét. Ah, uram: ez borzasztó nevetséges fog lenni évek múlva; de még most összeroskaszt. Azon ember, kinek kedveért én az õseimtõl rám maradt szeplõtelen címer koronájából ágakat akartam letördelni, hogy az övével egyenlõvé tegyem: az ugyanez alatt szerzett egypár szarvval többet a magáéhoz  pénzen, hogy az legyen egyenlõ az enyimmel!</p>
				<p>Szeréna úgy szégyenlette ezt, hogy két kezével eltakarta égõ arcát.</p>
				<p> Óh, mennyire meg voltam alázva, mennyire megbûnhõdtem! Éreztem, hogy el kell tépnem e szövevényt, amibe szívem úgy belebonyolódott, bárha utána szakad is az. Gyógyíthatlan marad a seb; de mégis leért a fájó részig. Belehalok; de nem élek e polypusszal keblemen.</p>
				<p>A grófnõ arcán a legszilajabb fájdalom kitörése volt látható, amidõn egyszerre felkacagott, felállt helyérõl, s az õt követõ Gyulának naivul karjába öltve kezét, közönyös hangon mondá:</p>
				<p> Ne ijedjen meg, kedves barátom, már ki vagyok gyógyulva. Amint az imént beszéltem, csak eleven képzelõdés volt, nem éreztem belõle semmit.</p>
				<p>Azzal elkezde Gyulával karöltve alá s fel sétálni a teremben, így folytatva a beszélgetést.</p>
				<p> Ha csak ennyit tudok: ez megöl; de miután most már mindent tudok: õ van meghalva  rám nézve. Úgy szólhatok felõle, mint egy teljesen idegen emberrõl; úgy mondhatom el mindazt, mint egy adomát, melyet valamelyik napilapban olvastam. Gróf Borcz Adorján úrõméltósága nemcsak köznapi lélek, hanem valóságos válogatott semmirekellõ. Évek elõtt szerelmi viszonyt kötött egy szép, s úgy hiszem, szeretetreméltó hölggyel, ön is láthatta azt; egy este találkoztunk vele Somlyófalván. A két apa, két kupec, e szerelmi viszonyra üzletet épített, mint ahogy szokás a börzén játszani fejedelmek jó barátságára vagy haragjára. A leány apjáról megsejték amott, hogy gazdagsága látszat, s iparkodtak a szerzõdést megsemmisíteni. Másfél százezer forint volt a bánatpénz, melyet azon félnek kellett fizetni, amelyik a házasságtól visszalép. Én tudtam azt, midõn az ifjú Borcz legelõször nyilatkozott elõttem, s megemlítém neki: õ becsületére fogadta elõttem, hogy semmi köze az egész üzéri kérdéshez, ezt végezze a két kupec egymással, ahogy tudja; õ határozottan visszalépett, és soha a felbontott viszonyra gondolni nem fog. Én hittem neki, miért ne hittem volna? Egy férfi elvesztett kártyán százezreket, miért ne tehetné ugyanaz, hogy szíve hölgyeért is elveszítsen annyit, amennyit a coeur dame-nak áldozott.  Azt hittem, könnyelmû, ki megveti a pénzt, s nem gondol anyagi veszteségre, mikor szívétõl kér tanácsot. Ön tudja, mi történt tovább?</p>
				<p> Csak átalánosan. A szerzõdést a másik fél szegte meg.</p>
				<p> De hogyan? Ezek az emberek, hogy élére vert pénzüket megmentsék, elébb egy szegény védtelen, gyanútlan nõ szívét törék össze, hogy ne álljon útjukba. Folyvást tetteték, mintha állnának a házassági szerzõdés mellett, készületeket tettek a menyegzõhöz; eközben alacsony cselszövényt fontak, hogy a menyasszonyt megejtsék, elcsábítva azt egy léha kalandornak, kit násznagyi címmel csaltak a lépre; s míg az öreg Borcz piszkos kerítõvé aljasítá magát, az ifjú más szerepet játszott a komédiában, egy undorító, becstelen szerepet; a korhely jegyesét, kinek feladata menyasszonyát kétségbe ejteni, magát megutáltani vele: és játszotta azt a szerepet teljes öntudattal, súgó után, mint valami falusi komédiás! Ugyebár mulatságos történet ez?  kérdezé Szeréna, szándékosan megállva a benyíló ajtó elõtt.</p>
				<p>Azután némán sétált egyszer végig, összekulcsolt kezeit ölébe eresztve.</p>
				<p> A színdarab teljesen sikerült: egész az utolsó jelenetéig. A menyegzõre kitûzött napon megjelent az ifjú Borcz a menyasszonyi háznál, magát ittasnak színlelte, elébb a városban mindennemû botrányból készítve el híre fekhelyét, s a báró azon éjjel megszökött a menyasszonnyal. Az egyik kupec erre kridát mondott, szintén megszökött, a másik diadalmasan hazajött, pénzét megmenté, s fiát megváltá a házasságtól ingyen, mint ahogy szokás a katonaságból kiszabadulni tettetett nyomorékság mellett. És én ez idõ alatt folyvást jegyben jártam vele, és álmodtam õt magamban egy félistennek!</p>
				<p>Hát Adorján hogy érezte magát e beszéd alatt, melynek minden szavát hallania kellett?</p>
				<p>Mint érzi magát a verembe esett vad?</p>
				<p>Szobájából nem volt külön kijárás, nem menekülhetett bûnhõdése elõl. Végig kellett hallgatnia a rettentõ megalázás minden szavát, tûrni a korbácsolás minden sújtását; nézni magát az eléje tartott tükörben, mely lelkét egész bensõ valójában mutatá föl, és mellé csendesen lenni, lélegzetet elfojtani, egy helyben állni; nehogy a túlsó szobában azt kérdezze valaki, ki jár ott, s megtudja, hogy éppen az, akirõl beszélnek.</p>
				<p>Egyszer a düh és szégyen annyira vitte, hogy az ajtóhoz lépett, az villant át agyán, hogy felszakítja a zárt, kitör, és azt fogja mondani azon férfinak, ki mindazt hallotta felõle: uram, ön olyan dolgokat tudott meg, amiktõl vagy önnek, vagy nekem meg kell halni. Asszonyom, nyújtsa zsebkendõjét, s nézze, hogy fog itt most két férfi, zsebkendõ szegletét fogva, egymásra lõni. De éppen akkor egy gúnykacaj hangzott Szeréna ajkáról, s e kacaj elveré minden bátorságát: reszketett, mint a bûntudatos gyermek, s ahelyett, hogy az ajtót felszakította volna, odalapult hozzá, hogy jobban hallhasson.</p>
				<p>És azután mentül többet hallott, annál jobban elhagyta minden bátorsága; minden íze reszketett bele, minden izmát elhagyta az erõ; nem volt férfi többé; utoljára leroskadt térdére, az áruló kulcslyukon át csak térden állva lehete nézni. És aztán térden állva nézte kulcslyukon át menyasszonya kerubarcát, amint oly megvetéssel beszélt võlegényérõl.</p>
				<p>Ilyen kíváncsisággal nézte egykor Damiens, mikor a bakó nyílt sebeibe égõ olajat töltögetett.</p>
				<p>Végre kitombolta magát a harag. Szeréna lankadtan roskadt le egy székre.</p>
				<p> Ön láthatja  szólt oly csendesen, mintha már azt nem kívánná, hogy mások is hallják , nekem szükségem van egy helyre, hová szégyenpírtól égõ arcomat elrejthessem. Ez anyám keble.</p>
				<p> Ebben igaza van, grófné; hanem elõttem még mindig rejtély marad egy kérdés. Önt Somlyóházán éri a kiábrándulás; szülõi Kolozsvárott laknak, Kolozsvár Somlyóházához keletnek fekszik, s én mégis Szatmáron találom önt, nyugatra a somlyóházi kastélytól.</p>
				<p> Ön elõtt ez talány. De meg fogja érteni, ha emlékezetébe hozom, hogy mielõtt Somlyóházáról szülõim lakába érnék, által kell menni a Szamoson; s midõn a hídon keresztülmegyek, és arra gondolok, hogy most anyám megvetõ arca elé kell állnom:  attul tartok, hogy nagyon csábítónak találnám a víz fenekét. Meg kell elõzni valakinek jöttömet, valakinek, aki elmondja felõlem: az elveszett leány visszakerül, bolond volt, de nem bukott; valakinek, akirõl tudjam azt, hogy amidõn engemet szülõim elõtt ment, akkor magában, önmeggyõzõdése elõtt is kimentett, és akirõl szülõim tudják, hogy igazat mond. Rokonaim között senki sincs ilyen. Távol és közel ismerõim közül egyedül ön az.</p>
				<p> Azt az egyet leszámítva, hogy önt lelkemben minden rágalmon felülemelve látom, a többire nézve nagyon túlbecsül engem a grófné.</p>
				<p> Egy hajszállal sem. Sokszor hallottam önt családunknál emlegetni, mindig a legnagyobb szeretettel, önt nálunk mindenki szereti; érti ön:  mindenki.</p>
				<p>Gyula nagyot sóhajtott, és nem felelt; hanem lesütötte a szemeit, és kerülni látszott Szeréna tekintetét.</p>
				<p>Szeréna egy darabig vizsga figyelemmel nézett az ifjú arcára, mintha olvasni akarná annak vonásaiból, hogy mirõl gondolkozik most.</p>
				<p>És amint kitalálni vélte, lassankint mélyen elpirult szép alabástromsima arca, mindig jobban égett; egyszer aztán elkezdett kacagni.</p>
				<p> Ah, ha! Ön most azt gondolja magában: imhol van egy az újtestamentomi hét bolond szûzek közül, aki a második võlegényét hagyta el a faképnél, s most keres magának egy harmadikat, akivel a két elsõért revánst vegyen! Nem, kedves barátom; nem úgy értettem azt. Én szeretem önt mint testvért  mint reménybeli testvéremet, szülõim szeretik önt mint gyermeküket, és azután van még valaki házunknál, aki önt másként szereti, mint én.</p>
				<p>Most aztán Gyulán volt a sor bensõ hõségtõl elpirulni.</p>
				<p> Óh, grófné, ez öntül szomorú tréfa.</p>
				<p> Se nem szomorú, se nem tréfa. A csillagokba van ez már írva, jó barátom, ön nagyon sok szomorúságot okoz avval, hogy házunk táját kerüli, s okozza azt a legjobb, a legangyalibb szívnek. Miért szakította ön félbe látogatásait?</p>
				<p> Grófné, én nem tudok ön elõtt titkolózni. Érzem, hogy minden vonásom elárul; megadom magamat. Megvallom, hogy nagyon szeretek: megvallom, hogy nagyon boldogtalan vagyok.</p>
				<p> S miért nem siet akkor oda, ahol önt viszontszeretik?</p>
				<p> Õszinte fogok lenni. Világi állásunk annyira van egymástól, mint ég és föld. Én ipar embere vagyok, ki az élettel küzd, ki sárral és földdel veszõdik, hogy a szerencsét kényszerítse visszaadni azt, amit elvett: õ pedig túlvilági lény, kinek az élet prózájáról semmi sejtelme sincs. Igaz, hogy a szív nem kérdezi, hogy kit szeressen, de néha itt benn még van valami más is a szíven kívül, amit úgy hínak, hogy jellem. Ez megkérdi azt: mit akarsz? Olyan körbe akarsz-e fölemelkedni, ahol idegen vagy, ahol más szokások, más életmód, más szenvedélyek uralkodnak, vagy azt akarod, hogy valaki, akit szeretsz, hagyja el eddigi életét, s kezdjen a kedvedért mást; alázatosat, mint a tied? Mert, grófné, az én életem alázatos élet. Nem vagyok az a büszke megyei szónok, a pártvezér, akik õseim voltak; iparûzõ vagyok, dolgozom, kereskedem. Mármost mit enged meg inkább a sors: azt-e, hogy egy iparûzõ legyen a felesége kedveért mágnás, vagy azt, hogy egy grófné legyen a férje kedveért kereskedõné? Nem örökké ismétlõdik-e itt a regebeli halász szerelme a hableányhoz? Akár õ szállt ehhez a vízbe alá, akár ez követte õt a partra: az egyiknek halála volt.</p>
				<p> E kérdésre Cecil fog felelni, és én tudom, hogy mit fog felelni.</p>
				<p> Ön tudja?</p>
				<p> Biztosan tudom. Sokszor beszéltünk mi errõl. Cecil lelke egészen tárva áll elõttem. Óh, mi errõl nagyon sokat szóltunk egymással. Emlékezem rá, mikor egyszer nagy társaság volt nálunk, csupa nõk, valami vén fadesse a rangok elsõbbségérõl kezdett értekezést. A vita úgy támadt, hogy valaki nem tudta elhatározni, hogy a márkinõ alatta vagy fölötte áll-e a grófnõnek. Volt, aki azt állította, hogy több, mint bárónõ, de kevesebb, mint grófnõ, míg más véleményárnyalat azt állítá, hogy sõt egyenlõ rangban áll a hercegnõvel. Midõn végre szavazattöbbséggel abban megállapodának, hogy a hercegnõ cím csakugyan a legeslegmagasabb, ami rangban elérhetõ, akkor Cecil közbeszólt: Én még ismerek annál is magasabb rangút, annak a címe boldog nõ. Mindenki nevetett az ötleten, s magában mindenki igazat adott neki. Ön talán nem?</p>
				<p> Óh, grófné!</p>
				<p> Ne mondja: óh, grófné! Mondja: óh, testvér! Lássa, ez olyan ritka eset, talán nem is fog többet megtörténni az életben, hogy férfit kérjenek így, mint én kérem most önt: Jer, ne maradj távol, ott szeretnek, viszonozd! Ez ugyan elég rendkívüli eset, de ön megérdemli azt, hogy így történjék.</p>
				<p>Gyula pirulva kelt fel.</p>
				<p> Jól van. Én hiszek és megyek.</p>
				<p> És ott maradok.</p>
				<p> Az nem tõlem függ.</p>
				<p> Az bizonyos. Önnek legelsõ szava az leend szülõimhez: Én e családnak tagja akarok lenni. Higgye el, hogy tárt karok fogadandják. És amikor ez így történt, akkor azt fogja ön mondani: Van ennek a mi családunknak még egy tagja; egy elveszett gyermek. Ez a szegény leány kinn áll kaputok elõtt a bûnbánó szõrkötéllel a nyakán. Ez a leány most már nekem húgom, szabad érte szót emelnem; szabad kérnem, hogy megnyíljék elõtte a szülõi ház, a szülõi kebel; alázatosan tér meg, bánva, amit tett, bánva, amit álmodott. Ön ezt fogja mondani, ugye ezt? Édes  édes  bátyám!</p>
				<p>S itt önfeledten borult Gyula vállára Szeréna, és zokogva fûzte körüle karjait, és megcsókolta az ifjú arcát, azután maga is összerezzent, s mély hangon suttogá:</p>
				<p> Ön tudni fogja, hogy e csókkal bátyámmá van eljegyezve.</p>
				<p> Még ez órában indulok Kolozsvárra.</p>
				<p> Nagyon kérem; tudja, hogy a rágalomnak szárnya van. Félóra múlva én is indulok utána. Minden állomásnál újra találkozni fogunk.</p>
				<p> Az isten áldja meg önt!</p>
				<p> Mondja inkább: az isten bocsásson meg!</p>
				<p>Gyula vette kalapját, és indult.</p>
				<p>Szeréna az ajtóig kísérte; Gyula már kilépett, Szeréna visszatartá:</p>
				<p> Egyszer sem mondja ön: rossz húgom?</p>
				<p>Gyula érzékenyen ragadá meg a szép hölgy kezét.</p>
				<p> Isten veled, édes, édes jó húgom!</p>
				<p>Szeréna várt, míg az ajtók bezárultak Gyula után; azután visszatért szobájába, s a pamlag végében leomolva, összetett kezeire fektetett homlokkal sokáig, sokáig imádkozott.</p>
				<p>Sokat kellett imádkoznia, hogy azt az átkot mind ellensúlyozza, amit odaát a másik szobában egy feldühített fenevad ellene a poklokra küldött.</p>
				<p>Adorján most már sebesen kezdett fel s alá járkálni szobájában, mint egy valóságos kalitkába jutott hiéna.</p>
				<p>Ily szándékos meggyaláztatástól minden csepp vérnek méreggé kelle válni.</p>
				<p>Ez irtózatos némber nem találta elégnek, amit más nõ tett volna, hogy midõn kedvesét megvetni tanulta, azt levélben tudassa vele: vakmerõen magához hívá, bezárta egy szobába, s ott hányta szemére egy harmadik füle hallatára alávalóságait.</p>
				<p>E jelenetnek szomorúan kell végzõdni.</p>
				<p>Aki hiénát produkál a közönségnek: legyen rá készen, hogy annak egyszer eszébe juthat a szégyenítõ korbácsütésre fékezõje torkának rohanni s a bámulók szeme láttára összemarcangolni azt.</p>
				<p>Egy gyönge asszony! Ilyet merni egy férfi ellen! Akinek csak az öt ujját kell összeszorítani, hogy belõle a lelket kioltsa. Arra iszonyú esküt tett magában, hogy ezt a nõt meg fogja ölni. Nem fog többet kacagni azon, amik ez órában történtek. Elõször õt, azután saját magát.</p>
				<p>Felöltözött; kétcsövû pisztolyát felsõ kabátja zsebébe tevé, gyertyáját odabenn eloltá, s megfogta a közajtó kilincsét, hogy azt sarkából kiemelje. Ez nem lesz nehéz munka. Ha zaj lesz belõle, legyen zaj. Két lövéssel úgyis vége lesz mindennek: az emberek aztán találgassák, hogy miért történt ez.</p>
				<p>Egy percre megállt, mert Szeréna hangját hallotta. A grófnõ szobalyányát költé fel, hogy készüljön a továbbutazásra, fogassa be a lovakat.</p>
				<p>A szobalyány ásítozva ment ki, mint akinek kedve ellen esett legjobb álmát félbeszakítani.</p>
				<p>És azzal Szeréna egyedül maradt a szobában.</p>
				<p>Most Adorjánnak egy új gondolat fordult meg agyában. Minek volna a zajütés, minek volna az öngyilkosság? Alkalom van a bosszú büntetlen kitöltésére: az ajtót sarkából hirtelen kiemelni; azzal a nõre rohanni, száját egy selyemkendõvel betömni, s ott tartani, míg meg nem fullad;  és azután rázárni az ajtót és menekülni a világba.</p>
				<p>Amint e gondolat felforralta agyát, hirtelen azt hallá, hogy Szeréna felõl a kulcs elfordul a zárban, s önkényt feltárul elõtte az ajtó: a hölgy ott áll vele szemközt egyedül.</p>
				<p>A fenevad visszavonult e tekintet elõl. Arca sápadt volt, és haja szétzilálva; fogai egymáshoz verõdtek; tagjait zsibbasztó félelem állta el; nem bírta kiállni ezeket a szemeket.</p>
				<p> Nos, uram  szólt Szeréna nyugodt, csendes hangon.  Nem utazunk-e tovább? Én készen vagyok.</p>
				<p>Adorján ajkain valami fehér tajtékszerû hab mutatkozott, szeme fehére csupa vér volt; a selyemkendõt, melyet kezében tartott, görcsösen gyûrte össze.</p>
				<p>Háromszor is meg akart szólalni, de mellét úgy összeszorítá valami, s amint hangjához jutott, egészen be volt rekedve.  Azok után, amiket a grófné az imént  itt e szobában beszélt  lehet-e arra gondolni?</p>
				<p> Ön tehát hallgatózott?  csattant fel Szeréna büszkén.  Még azt is?  Fi donc!</p>
				<p>Azzal végignézte kevélyen, méltóságosan, megölõ szemekkel a férfit, ki e kevély tekintet elõtt semmivé lenni érzé magát;  visszatámolygott sötét szobájába, s ahol nem érte a gyertyavilág, végigveté magát a pamlagon, s mint a vert hiéna, a kezében tartott selyemkendõbe harapott; azt rágta összevissza.</p>
				<p>És azután hallá, mint hagyja el a szobát Szeréna, mint megy végig a hosszú sötét folyosón, a vendéglõben mindenki alszik; és akkor azt képzelé magában, hogy õ most lábhegyen utána siet: a hosszú, hangtalan sötét folyosón utoléri, ott nem láthatja büszke szemeinek villogását; ott megragadja hosszú selyemhaja tekercseinél fogva, ott lábai alá gázolja, szép termetének istennõi kecsét sarkával tiporva össze; ott megfüröszti meleg vérében kezeit, s hosszú hajánál fogva végigvonszolja maga után a hideg kõpadlaton, míg egy élõ ideg mozdul benne.</p>
				<p>És mindez csak hagymáz-képzelet volt: ott feküdt õ zsibbadtan, tehetetlenül a sötét szobában, s nem bántott senkit, csak a fogai közé akadt selyemkendõt.</p>
				<p>Azután még sokáig figyelt, nem hallhatja-e még egyszer hangját annak a bûbájos nõnek, akit már magáénak hitt, akivel pompázhatni képzelt, akinek szépségétõl megittasult.</p>
				<p>Mire való lett volna neki ezt a hangot még egyszer hallani? Mért várta azt olyan nagyon?  Sohasem hallotta többet.</p>
				<p>Csak azt hallá, hogy egy idõ múlva ajtók nyíltak, lovak dobogtak, hintó gördült, kapu záródott, s azután ismét csendes lett minden. Éjszaka volt még.</p>
				<p>Ekkor aztán fölkelt; elgondolta magában, hogy a kerek földön nincs ilyen szomorú ember, mint õ; s azzal selyemkendõbõl kötelet csavart, hurkot csinált rá, keresett egy nagy szeget a falon, ami egy embert meg fog bírni; a selyemkendõ egyik végét hozzákötötte, azután kezével belekapaszkodva megpróbálta, elég erõsen tart-e, azután meggondolta magát: ez rút halál, s csendesen lebontotta ismét a kendõt a szegrõl.</p>
				<p>Az ember nemesember, és pisztolyai vannak. És ez sokkal szebb halál. Egy kettõs csövû fegyver, egyszerre mind a két ravaszát elrántva, bizonyosan öl. Csupán az a kérdés: a szívbe-e vagy a homlokba? A szívbe lõni érdekesebb; az arc épen marad; de nem eléggé bizonyos. Ha a kéz rosszul irányoz, nem lesz rögtöni halál; sokáig lehet vele kínlódni; a golyó a bordákban megakadhat és félremegy. A fõbelövés biztosabb, csakhogy ez elékteleníti az arcot; könnyen széthordja a koponyát, s az rút látvány lesz.</p>
				<p>És azután sokáig elnézegetett a pisztoly kettõs üregébe, e két fekete barlangba, amikben a halál madarai laknak, felhúzta a sárkányokat, a csõ végét a szájába fogta, és elgondolta, hogy milyen különös az, most csak egy nyomás a hüvelykujjal, és nincs többé körülötte világ, és azután megint kivette a szájából a pisztoly végét, leeresztette a sárkányait, s visszatette a tokjába.</p>
				<p>Nem volt ennek bátorsága se magát, se mást megölni soha.</p>
			</div>
			<div type="chapter">
				<head>
					Málai Máté uram perplexitása
				</head>
				<p>A jámbor tiszttartó azok után, amiket a hajnal kelõ fényénél látott, nem gondola egyebet, mint hogy ebben, íme, õ is megnyugodjék, s visszatérjen Somlyóházára.</p>
				<p>Mert hogy mielõtt a grófot az esetrõl tudósítaná, elébb okvetlenül szükséges az eljárás módszerei fölött nejével értekezni, azt már csak mindenki meg fogja engedni, akiben egy szikrája az alkotmányos érzületnek s a parlamentáris kormányzat iránti tiszteletnek világít.</p>
				<p>Mit hágy helyben az asszony?</p>
				<p>Evégre tehát elébb hazautazott; a családi konferencia azt állapítá meg, hogy Máté úrnak elébb levélben foglalva kell elõadni az eseményeket egész odáig, ahol Szeréna grófné útra indul, õ pedig kíséretére inkognitó vállalkozik.</p>
				<p>Ez a levél hadd menjen el elébb a postán.</p>
				<p>Rögtön utána másnap üljön kocsira Máté úr, s igyekezzék le Kolozsvárra. Ott ejtse úgy a dolgot, hogy külön találkozhassék a gróffal, s annak szép óvatosan mondja el, amiket élõ szemeivel látott.</p>
				<p>Így legjobb lesz.</p>
				<p>Tehát Málai még aznap és másnap otthon maradt, s csak következõ hajnalban indult útra Erdély fõvárosa felé. Tiszttartó úr nem szokott lóhalálában utazni; ezúttal elég ideje levén estig helybe érkezni, csendesen kocogott két mokány lovacskájával, ekhós szekerével, s nem törõdött vele, ha az utána jövõk akárhányszor elkerülik is.</p>
				<p>Szamosújváron innen, a fürdõház elõtt van egy csárda, ott szokott rendesen megetetni. Ismerték már, mintha otthon volna.</p>
				<p>Az örmény csapláros nem is teríttetett neki külön asztalt, hanem szokás szerint csak a családi terítékhez ülteté, ami igen jó szokás. A vendégre nézve nagyon megnyugtató az, ha látja, hogy a vendéglõs is abból a borból iszik, amibõl neki töltött.</p>
				<p> Mo nogy járás van ezen az úton  szólt a komoly örmény úr azzal a sajátságos kiejtéssel, mely a nyelvnek csaknem tréfás lágyságot kölcsönöz.  Csak az imént jöve egy ári hintó, abban öle egy fiatol ór, aki megrendele neki magának négy friss lovat, és meg azonkívül megparancsolá, hogy másik négy ló álljon a szerszámban, mojd megjön nemsokára egy másik hintó, annak meg kell.</p>
				<p> Vajon ki lehet, aki úgy siet?</p>
				<p> Bizony, ki lehet?</p>
				<p>Arra aztán nekiállt a kér férfiú találgatni, vajon ki lehet.</p>
				<p> Talán staféta jön õfölsegitül, aki a kormányzót hívatja?</p>
				<p> Talán beteg valaki Kolozsváron, s Bécsbül hoznak neki doktort?</p>
				<p> Talán a török követ megy Bukaresztbe, az siet olyan nagyon?</p>
				<p> Vagy talán szökik valaki valahonnan, valami elõl?</p>
				<p> Én bizony nem bánom  szólt sztoikus nyugalommal a vendéglõs , csak fizesse meg az árát a hajtásnak.</p>
				<p> Én nem sokat törõdöm vele.</p>
				<p>Alig egyeztek meg abban, hogy kölcsönösen nem fognak azon bánkódni, ki és mi utazik ilyen nagy sietséggel, midõn ostorpattogás, trombitaszó, kocsirobaj jelenté, hogy valaki érkezett a vendéglõ elé. A kocsi azonban kívül maradt a kapu elõtt, nem hajtatott be. Csak azt várták, míg a lovakat kifogják, s újakat fognak elé.</p>
				<p>Az érkezett hintó csupa, sár volt, mert egész nap esett az esõ, s evvel összefüggésben az oldalait védõ oldalbõrök is mind le voltak csatolva, nem lehetett belelátni.</p>
				<p>Pedig mind a vendéglõs, mind vendége dacára a neutralitási fogadalomnak az ablakhoz sietének, hátha lehetne valamit kitudni abból a hintóból.</p>
				<p>A bõrfüggönyök azonban meg sem mozdultak.</p>
				<p>A vendéglõs diplomáciai fogáshoz folyamodott.</p>
				<p> Te Jutka!  szólt tányérválogató szolgálójának.  Elmenj ahhoz a hintóhoz, és szólj be neki, hogy ha nem parancsol-e valamit õexcellenciája.</p>
				<p>Jutka futott ki a paranccsal; körülkerülgeté a hintót, sehol bele nem tudott nézni, utoljára aztán csak úgy találomra interpellálta. A választ megkapta, és visszajött.</p>
				<p> Nos, mit parancsolt õexcellenciája?</p>
				<p> Lovakat mentül elébb, meg egy pohár vizet.</p>
				<p> No, azt miért ne adnál neki. Milyen az az úr?</p>
				<p> Nem láttam én.</p>
				<p> Milyen a hangja?</p>
				<p> Hát vékony.</p>
				<p> Jól van, hát itasd meg!</p>
				<p>Azzal ismét az ablakhoz álltak; most már csak ki fogja legalább a kezét nyújtani, hogy a poharat elvegye; arról majd megláthatni, van-e rajta aranypaszománt, zsinór, hajtóka vagy prém; generális-e vagy basa, vagy doktor, vagy pedig muszka herceg.</p>
				<p>A szolgáló megjelent a pohár vízzel az egyik kezében, meg egy fekete korsóval a másikban, hogyha talán még egy pohárral tetszenék.</p>
				<p>Erre aztán a bõrfúggöny egyik hajlása kissé fölemelkedett, s kinyúlt egy kéz a pohár után, mely pedig nem volt sem katonatiszt, sem török úr, sem doktor, sem muszka herceg keze, mert az a legfinomabb fehérebb hölgykéz volt.</p>
				<p> Hiszen az az ór kisasszony  dörmögé a vendéglõs lehangoltan. S azzal mind a ketten visszaültek az asztalhoz, ahol azután sokáig eltanakodtak még azon a rendkívüliségen, hogy egy úri dáma mi oknál fogva siethet ilyen nagyon. Abban aztán megállapodtak, hogy bizonyosan haldoklik valaki a famíliájából, azt akarja még életben találni.</p>
				<p>Néhány perc múlva be voltak a hintó elé fogva a pihent lovak, trombitaszó, ostorpattogás, kerék- és patkórobogás hirdeté, hogy az utazás tovább foly, s többet nem törõdött vele senki.</p>
				<p>Málai uram idõt szokott adni a lovainak utazás közben; maga szokott utánanézni, hogy kellõ korszakokban legyen nekik szolgáltatva elébb a széna, azután az abrak, utoljára a víz, azután még egy kis széna, mert a ló ebédje ugyan kevés szakácsmûvészetet kíván, de a tálaláshoz nagyon kell érteni.</p>
				<p>Csak úgy délután felé vett azután búcsút gazdájától, kifizetve neki ételt és italt abban az árban, amibe annak magának került, mert hisz az örmény kocsmáros nem a vendégei falatján gazdagszik meg; s azután elhelyezé magát szekerébe, s úgy engedvén az égiek, egész Kolozsvárig békén szunnyadozott.</p>
				<p>Kolozsvárott az urasági majorba volt megszállása, ott volt a tisztség számára is leszálló szoba, ahol átöltözködhetett, s nagy szívdobogással ballagott az úri lak felé, mely a fõpiacon vala.</p>
				<p>Valakinek rossz hírt vinni sohasem tartozott a kellemes missziók közé; de rossz hírt vinni azzal a szándékkal, hogy azt úgy kell elõadni, mint jót, és meg lenni felõle gyõzõdve, hogy rossz: erre csakugyan precedens eset nem jutott eszébe Máté úrnak az Ó- és Újtestamentomból.</p>
				<p>Mert ha veszi az ember Éli esetét, a hírnök annak sem mondá: uram, örülj, nem kell már õrizned a frigyládát, mert elvették a filiszteusok; hasonlóképpen Jób patriarchának sem mondá a cseléd: bízzál, uram, nem kell már szénáról gondoskodnod, mert a tevéidet agyoncsapta az akol; szent Dávidot sem biztatá a követ, ki Absolon lázadását tudtára adá: bízzál uram, mert a fiadat ugyan szereti a te néped; egyedül õ az a szerencsétlen, aki mint valami kedves eseményt kénytelen elõadni azt a dolgot, hogy Kalondai Szeréna grófnõ Borcz Adorján gróffal itt meg itt találkozott csalhatatlan körülményei között a találkozni akarásnak, s hogy itt mármost nincs egyéb hátra, mint az esetet örvendetes tudomásul venni.</p>
				<p>Tiszttartó úr elébb saját lakosztályában keresé a grófot, ott azonban csak a pitvarnokot találta, kitõl megtudta, hogy a gróf odaát van nejénél, s hogy Máté úr jövetelérõl értesülve van már, rendeletbe is adta, hogy amint megjön, utasítsák a grófné lakosztályába.</p>
				<p>Ez kellemetes lesz  gondolá magában Máté úr , tehát a grófné is tõlem tudjon meg mindent. No, ha most innen ki nem vernek, hát akkor sehonnan sem.</p>
				<p>Egészen más lépcsõ vezetett fel a grófné szobáiba; Máté úr aggodalmasan számlálá meg a lépcsõket, amíg felment, s nevelte rossz elõérzetét, hogy minden lépcsõszakasz páratlan számban ment ki. De csak mégis felment.</p>
				<p>Az elõszobában felkérte a szolgálattevõ inast, hogy szólítsa ki egy szóra a grófot. Az visszajött azzal az izenettel, hogy csak tessék besétálni.</p>
				<p> Mások is vannak odabenn?</p>
				<p> Mind együtt vannak, s egypár idegen úr is.</p>
				<p> Jó kedvük van-e?</p>
				<p> Nagyon jó kedvük van.</p>
				<p> No  gondolá magában Málai Máté , már ez aztán csak isten ellen való vétek lesz, egy ilyen szép jókedvet elrontani. Pedig hát csak el kell azt rontani.</p>
				<p>A grófné szobáin nem voltak ajtószárnyak, csak hosszú nehéz függönyök, két-három terem lakói hallhatták egymás beszédét, s ha nem látták is egymást, úgy vehették, mintha egy szobában volnának.</p>
				<p>A grófon és nején kívül Rajcsovics, a bánáti ismerõs volt az elsõ teremben; kit mindjárt az elsõ üdvözlés után úgy mutatott be a gróf, mint leendõ vejét.</p>
				<p>Málai Máté forró szavakban gratulált a derék úrnak; igazán angyalt kap nõül a szelíd grófkisasszonyban.</p>
				<p>A szelíd epithetonnál mindenki mosolygott: Málai Máté el nem tudta gondolni, miért.</p>
				<p>De mindamellett is nem volt szándéka idejövetele indokairól beszélni; sokkal érdekesebbnek vélte azt tudakolni, hogy nem fognak-e ma õnagyságaik elmenni a színházba.</p>
				<p> Ma nem  felelt a gróf , mert mindenféle családi ünnepélyünk van, amire ön is hivatalos lesz.</p>
				<p>(Családi ünnepély. Ezt gonosz munka lesz egy rossz hírrel megzavarni. Ha a gróf nem fog tudakozódni Szeréna grófnõ felõl, õ ugyan egy szóval sem hozza elõ ma. Bárcsak a levelét ne kapta volna!)</p>
				<p>Mily nagy volt azonban ijedelme, midõn a gróf a tárcájába nyúl, s onnan az említett levelet vonja elõ.</p>
				<p> Kedves Mátém; öntül ma reggel egy levelet kaptam.</p>
				<p>Málai Máté úgy kezdé érezni, mintha annak a karszéknek, melyen ül, valami titkos gépezete volna, mely azt felfelé emelgetné. Hogy felelhessen e kérdésre itt ezen a helyen?</p>
				<p> Igenis, kérem alássan. Egy levelet? Mi van abban a levélben?</p>
				<p> Hát hiszen ön tudja; mert maga írta.</p>
				<p> Igazság, hogy én írtam. Az valóban igaz.</p>
				<p> Azt írta ön benne, hogy Szeréna leányom utazik.</p>
				<p> Igaz, igaz, ezt írtam, hogy Pozsonyba utazik. Emlékszem már rá  felelt a jó öregúr, mintha valami olyan történet jutna eszébe, ami gyermekkorában történt vele.</p>
				<p> Mármost én szeretném tudni, hogy mi történt tovább.  Hogy mi történt? (Valamit mégis csak kell vallani.) Igenis. Tehát másnap csakugyan befogatott a hintóba, és elhajtatott a kastélybul.</p>
				<p> Látta ön elmenni?</p>
				<p> Igenis láttam; sõt, amint el méltóztatott hajtatni, én készen tartott szekeremen rögtön utánaügettem, és azontúl egész reggelig nyomában maradtam; nehogy éjszaka valami veszedelem érhesse.</p>
				<p> És azután?</p>
				<p> Azután?</p>
				<p> Hol hagyta el?</p>
				<p> Hogy én hol hagytam el? (No, most jön a haddelhadd!) Egy helyen meg méltóztatott állni a hintóval az erdõben.  Az nem rendkívüli eset.</p>
				<p> És ott le tetszett szállni a hintóbul.</p>
				<p> Még azt is hajlandó vagyok föltenni róla.</p>
				<p>(No, de most.) Máté úr hallotta, hogy a mellékteremben is vannak, vidám hölgybeszéd hangzott ki onnan, közelgõ öltönysuhogás figyelmezteté, hogy olyan hallgatók támadnak, akiknek talán nem is kellene mindent hallaniok, ez aggodalmas helyzetében amint megfordítá fejét, hogy hátratekintsen, csaknem úgy maradt a feje. Akit maga elõtt látott, az nem volt más, mint Szeréna, ki vidám mosollyal támaszkodott Cecil vállára; a két hölgy mögött láthatta még Gyula ismerõs arcát.</p>
				<p> S hát aztán, mikor leszállt?  sürgeté Málait a gróf tréfás kegyetlenkedéssel.</p>
				<p>Máté úr egy ravasz fordulatot tett szorultságában.</p>
				<p> Hát azután megint felült a hintóba  megfordult  és visszahajtott Kolozsvárra.</p>
				<p>Csaknem leszédült a székrõl, míg annyi roppant hazugságot ily hirtelen kigondolt, elmondott  és maga is elhitt.</p>
				<p>Amire aztán a legátalánosabb kacaj tört ki egyszerre minden oldalról.</p>
				<p>A kisded férfiú ajkai és szemei nyitva maradtak bámulatukban.</p>
				<p>Mi nevetnivaló van itt?</p>
				<p>A zavarból Szeréna segíté ki.</p>
				<p> Ne mondjon ön érettem több históriai falsumot, kedves Máté bácsi. Én már megvallottam mindent. Ha ön volt az, ki az ekhós szekéren mindig nyomomban járt, akkor azt látta, hogy egy hintó jött szemközt, abban egy fiatalember ült;  nem: aludt. Azt én felébresztettem pisztolylövéssel. Ugye, így volt?</p>
				<p> Valóban igaz  szólt Máté úr lábait maga alá kapva.</p>
				<p> Akkor az megismert, leszállt; a kocsis kezébõl kivette a gyeplût, s maga hajtotta lovaimat. Egész Szatmárig jött velem. Ott az éjszaka utolért; én szállást nyittaték, három egymásba nyíló szobát. A középsõt elfoglaltam én, a bal felõlit szobalyányom, a jobbról valót õ. Én egy percre bezártam õt, hogy átöltözzem. E perc alatt felkeresett leendõ sógorom.</p>
				<p>Máté úr karikaszemekkel nézett Rajcsovicsra, s meghajtá magát.</p>
				<p> Nem az!  szólt Szeréna.  Hanem Gyula, Cecil mátkája.</p>
				<p>Máté urat egyre nagyobb csodák környékezték. Hát ez a másik akkor?</p>
				<p> Gyula azt kérdezte tõlem, miért hívattam. És én akkor elmondtam neki, hogy vezessen szülõimhöz vissza. Én azt az embert, akit fölvettem a sárból, ismét visszadobom oda, anélkül, hogy kezemhez ragadt volna a szennye. És ez az ember hallgatta azt mind az ajtón keresztül. És hazajöttem, keresztbe tettem a két kezemet, hogy, íme, verjék rá a vasat.</p>
				<p> Amit mi azonnal meg is tettünk  szólt a gróf, Szeréna kezét megfogva s Rajcsovicséba téve.  Itt van a te láncod; s ez, mondhatom, erõs lánc lesz. Ezt nem hagyod ott az oltárnál.</p>
				<p> Csak az ásó, kapa választ el  szólt Szeréna érzéstõl ragyogó szemekkel.</p>
				<p>Most már aztán Málai Máté is értett mindent.</p>
				<p> Hát ugye, hogy van okunk családi ünnepélynek nevezni ezt az estét?</p>
				<p> Valóban.</p>
				<p>Szeréna odatérdelt anyja lába elé, arcát annak kezére nyugtatva. A grófné lehajolt hozzá, megsimítá fejét, és megcsókolá leánya homlokát.</p>
				<p>Talán elõször életében!</p>
			</div>
			<div type="chapter">
				<head>
					Aki nem tud hová lenni a pénzével
				</head>
				<p>Borcz uram azóta, hogy Adorján fiát gróffá tette, arra a hitre tért, hogy most már egy gróf apjának nem illik birkásnak lenni többé.</p>
				<p>A rózsaligeti kastélyt a szerzett uradalommal együtt egyenesen Adorján nevére íratta, hogy a tömérdek örökségi adót megtakarítsa vele.</p>
				<p>Még a vételár kifizetése után is egész százezer forint készpénze maradt. Ezt magának rezerválta. Adorján az uradalomból rangjához illõen élhet, a grófi feleség is hoz a házhoz valamit, apai öröksége rögtön kiadatik, Adorján elsõ úr lehet azon a környéken.</p>
				<p>Legyen is az. Legyenek neki is agaras paripái, amik futtatáskor az újságban kijönnek, cifra cselédjei és hivatalnokai, akik méltóságos úrnak címezik, mert ez õt mind megilleti.</p>
				<p>Adorján grófilag el van látva, s amellett Borcz uram is úr maradt.</p>
				<p>A százezer forintjával letelepedett egy Tisza melléki városba.</p>
				<p>Százezer forint! Készpénz!</p>
				<p>Kilátott ebben a városban valaha annyi pénzt egy rakáson? Senki! Még az adószedõ sem.</p>
				<p>Ez annyi pénz, amennyit elkölteni teljes lehetetlenség.</p>
				<p>Borcz uram, mikor Rózsaligeten regnált, felszámított minden garast, amit saját szükségeire kiadott. Mind fel volt az jegyezve a kalendáriumba. Az sem telt meg vele. S mikor esztendõ végén összeadta, kisült, hogy sohasem haladta az meg a száz rénes forintokat.</p>
				<p>S ha mármost elgondolta Borcz uram, hogy ezentúl neki minden évben, törvényes hatos kamatú jövedelem mellett tizenötezer váltóforintot kell valamire elköltenie, akkor egészen meg volt elméjében zavarodva.</p>
				<p>Mire lehetne ilyen iszonyú pénzt elkölteni? Jó bor, jó étel, jó élet. Erre el lehet költeni, tegyük fel, tíz forintot. Legyen kerek summa négyezer forint. Még tizenegyezer marad. Szabóra, csizmadiára, üsse kõ!, menjen el kétszáz forint;  koldusnak, iskolának s más afféle tribulációkra, legyen az ember generózus!, számítson megint kétszáz forintot; még ez is csak négyszáz;  kocsit, lovat tartson az ember, kerüljön az hatszáz forintba! Marad még tízezer forint.</p>
				<p>Mit kezdjen az ember ennyi fölösleggel, ha csakugyan nem akarja magát többé a vagyonszaporítása adni?</p>
				<p>Egy napon a Tisza-parton sétálgatott Borcz uram, s nézegette az éppen érkezõ gõzhajót, mely akkor kötött ki a kiszálló hídnál.</p>
				<p>Borcz uramnak rettentõ mód megtetszett ez a magában járó alkotmány. Abban a percben elhatározta magát, hogy ilyet õ is fog készíteni.</p>
				<p>Jól meg tessék érteni a dolgot:  nem készíttetni, hanem készíteni.</p>
				<p>Mert ha az jutott volna Borcz uramnak eszébe, hogy kiadjon egy kis százezer forintot, azon vegyen magának egy gõzhajót, azt valami olyan vízen eleressze, ahova a szabadalmazott gõzhajózási társulat elõjogai ki nem terjednek; vagy pedig tartsa dugaszban addig, amíg amannak kiváltsága letel, s addig használja kukoricamorzsolásra; hát akkor azt mondanák, hogy vállalkozó szellemû férfi; de nem azt cselekedte; õ maga akarta kitalálni, hogyan lehet egy hajóval két kerékkel megindulni a vízen, anélkül, hogy valami állat húzná.</p>
				<p>Ebbe a vállalatba úgy ölte bele az ezreket, mintha csak az ablakán hullottak volna be.</p>
				<p>Egy ember, aki soha a matézis szabályait nem tanulta, most rávetette magát, hogy saját fejébõl kitaláljon egy olyan csudát, mely magától mozog. Kovács, lakatos, bádogos, ács, molnár, kerékjártó fát faragott, szegezett, kalapácsolt megrendelésére csodával határos egyenes, görbe rudakat, lemezeket, kerekeket, korongokat, gerendelyeket; de azt egyik sem tudta, hogy mire való lesz az, amit csinál. A szörnyû hajó ott állt az öbölben, belemenni senkinek sem volt szabad; csak a készítõ mestereknek, azoknak sem látni mindent, csak éppen ami rájuk volt bízva.</p>
				<p>A hajó természetesen nem mozdult helyébõl soha, de megmozdult ahelyett Borcz uramnak a háza, mégpedig úgy kimozdult a lába alól, hogy ott is hagyta.</p>
				<p>Úgy történt ez, hogy nagy gépészeti mániájában egyszer-másszor Borcz uram annyira kifogyott a költõpénzébül, hogy az ácsoknak nem fizethetett: ekkor aztán arra a felfedezésére jött, hogy pénzt könnyû kapni, ha az ember váltót ír alá. Azt azonban ismét elmulasztá megtanulni, hogy a váltó napjára úgy kell ügyelni, mint a sátoros ünnepre, most azt nem lehet húsz esztendeig elhúzni, mint a zálogos pert. Egyszer aztán odajutott, hogy beperelték. Ekkor látta át végre, hogy vannak emberek a világon, akikkel nem lehet tréfálni.</p>
				<p>Nagy szorultságában, mikor már éppen arról volt szó, hogy a nagy háza mindjárt odahagyja, és más gazdához költözik: kap egy levelet a fiától, amelyben az tudósítja, hogy ma tartotta menyegzõjét egy baronesse-szel, s nagyon örülne, ha apját minél elõbb láthatná.</p>
				<p>Az öreg mindjárt kocsira ült; sietett Rózsapallagra. Ott a kastélyban lakó fia bizonyosan hatalmasan ranzsírozta magát egy bárónõveli házassággal; ettül most vissza lehet kérni valamit azokból a százezrekbõl, miket grófi méltóságának fenntartása végett rávesztegetett.</p>
				<p>Az öreget elegáns inasok emelték le kocsijából, s vezették fel a kastélyba. Adorján maga lejött eléje, s nagyon örült, hogy újra ölelhette sokévi távollét után, míg a külföldön utazott. Azután, hogy az öreg kimosdózott az úti porbul, bevezette a baronesse-hez, hogy bemutassa.</p>
				<p>A baronesse látása által csakugyan nagyon meg volt lepetve az öregúr. A baronesse nemigen akart másképpen beszélni, mint franciául. Õ pedig így nem értett.</p>
				<p> Te Adi!  súgá a fiának az öreg  nekem úgy tetszik, hogy a te baronesse-ed szörnyû módon hasonlít Torhányi Amáliához.</p>
				<p>Adorján nagyot nevetett.</p>
				<p> Ördögös szemed van, atyus. Hát hiszen õ maga az. Mindig egymásnak szántál bennünket, végtére is összekerültünk.</p>
				<p> De hát hogyan lett ez baronesse?</p>
				<p> No, tudod, Ludvéghy után.</p>
				<p> Elvette volna a báró?</p>
				<p> No, csak úgy.</p>
				<p> Hát most meg te vetted el?</p>
				<p> Én is  csak úgy.</p>
				<p> Hát mért híttál most engemet emiatt ide oly heventén?</p>
				<p> Tudod, öreg, néhány apró zsenánt adósság üldöz, szeretnék tõled kölcsönözni.</p>
				<p> Üm. Hiszen magam is azért jöttem hozzád oly készséggel, mert én meg tõled akartam kapni</p>
				<p>Nem sok évnek kellett elmúlni, hogy Amália, ki tökéletesen tönkretette Ludvéghy bárót, Borcz Adorjánt is a kapcáira juttassa. A kereskedõ leánya remekül értett gazdaságok elpusztításához.</p>
				<p>Az öreg Borczot is látták a Tisza-parton mint gabonaszenzált ácsorogni foltos télikabátban, más szolgálatában. Amit épített, házai, hajói mint használhatatlan építési anyag jutottak kótyavetyére. Amit uzsorán nyert, uzsorán elveszté.</p>
				<p>És azalatt a táblabíró fia és a gróf leánya, mint szerény gazda, mint szorgalmas gazdasszony, ha kincseket nem is, de független, senkinek nem bókoló állást tudtak kivívni maguknak.</p>
				<p>Íme, ez a felfordult világ.</p>
			</div>
      </body>
  </text>
</TEI>