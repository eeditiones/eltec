<?xml version="1.0" encoding="UTF-8"?>
    <?xml-model href="../../Schemas/eltec-1.rng" type="application/xml" 
            schematypens="http://relaxng.org/ns/structure/1.0"?>
    <?xml-model href="../../Schemas/eltec-1.rng" type="application/xml" 
            schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0" xml:id="HU00840" xml:lang="hu">
   <teiHeader>
      <fileDesc>
         <titleStmt>
            <title>A magyar nemzet története regényes rajzokban : ELTeC edition</title>
            <author ref="viaf:59084200">Jókai, Mór  (1825-1904)</author>
            <respStmt>
               <resp>ELTeC conversion</resp>
               <name>Palkó Gábor<ref target="https://viaf.org/viaf/65989506"/>
               </name>
               <name>Fellegi Zsófia</name>
               <name>Takács Emma</name>
            </respStmt>
         </titleStmt>
         <extent>
            <measure unit="words">203997</measure>
            <measure unit="pages">712</measure>
            <measure unit="vols">3</measure>
         </extent>
         <publicationStmt><publisher ref="https://distant-reading.net">COST Action "Distant Reading for European Literary History" (CA16204)</publisher><distributor ref="https://zenodo.org/communities/eltec/">Zenodo.org</distributor><date when="2020-03-05"/><availability><licence target="https://creativecommons.org/licenses/by/4.0/"/></availability><ref type="doi" target="https://doi.org/10.5281/zenodo.3462435"/><!--Published as part of ELTeC--></publicationStmt>
         <sourceDesc><bibl type="digitalSource">
               <title>A magyar nemzet története regényes rajzokban</title>
               <date>2003-03-29</date>
               <publisher>Magyar Elektronikus Könyvtárért Egyesület</publisher>
               <ref target="http://mek.oszk.hu/00800/00840"/>
               <respStmt>
                  <resp>Original Electronic Edition</resp>
                  <name>Király Péter</name>
                  <name>Pétery Kristóf</name>
                  <name>Kiss András</name>
               </respStmt>
               
               
            </bibl><bibl type="firstEdition">
               <title>A magyar nemzet története regényes rajzokban</title>
               <author>Jókai Mór</author>
               <date>1860</date>
            </bibl><bibl type="digitalSource">
                     <title>Jókai összes művei, CD-ROM</title>
                     <idno type="isbn-10">963 9374 17 2</idno>
                     <pubPlace>Budapest</pubPlace>
                     <publisher>Arcanum</publisher>
                     <date>2001</date>
                  </bibl><bibl type="printSource">
                     <title>A magyar nemzet története regényes rajzokban I-III.</title>
                     <author>Jókai Mór</author>
                     <pubPlace>Budapest</pubPlace>
                     <publisher>Unikornis Kiadó</publisher>
                     <date>1996</date>
                  </bibl></sourceDesc>
      </fileDesc>
      <encodingDesc n="eltec-0">
         <p/>
      </encodingDesc>
      <profileDesc>
         <langUsage>
            <language ident="hu"/>
         </langUsage>
         <textDesc>
            <authorGender xmlns="http://distantreading.net/eltec/ns" key="M"/>
            <size xmlns="http://distantreading.net/eltec/ns" key="long"/>
            <reprintCount xmlns="http://distantreading.net/eltec/ns" key="high"/>
            <timeSlot xmlns="http://distantreading.net/eltec/ns" key="T2"/>
         </textDesc>
      </profileDesc>
      <revisionDesc><change when="2020-03-05">Checked by checkup script</change>
         <change when="2019-04-18"/>
      </revisionDesc>
   </teiHeader>
  <text>
      <body>
         <div type="chapter">
            <head>A nemzetbölcső</head>
            <p> Évezredek előtt, mikor még Európát kelet bölcsei ismeretlen, lakatlan országnak
               nevezték, azon helyen, hol most Magyarország fekszik, egy tenger állott – s messze
               innen, Ázsia északi belsejében, túl a köves pusztán, túl a havas hegyeken élt egy
               nép, melyről az volt megírva a csillagokban, hogy egykor e tenger fenekét nevezendi
               honának.</p>
            <p> Azon apró, fehér tengercsigahéjak, melyekkel a magyarországi pusztáknak semmi
               növényt nem termő homokja el van árasztva,[1] a kővé vált conchyliák a Pozsonyon túli
               Farkasvölgyben, a délszigeti növények az ottani Kárpátok egyik kopár hegyoldalán,
               Erdélyben Vidra fölött egy egész hegy csupa csigakövületekből, a piszkei
               márványvágásokban kővé vált ammontülkök s a vasbányákban vassá vált tekercs-csigák
               találtatnak, a halszárnyak lenyomatai a gipszrétegekben, a bányászásó által kihányt
               állatnövények, s a kecskekörmök a Balaton körül, miknek faja egészen elüt a mostani
               hasonló életműszeres állatoktól, és az irtózatos szakadékok, miken a víztömeg a
               Farkasvölgy és a Vaskapu meredek szikláin keresztül csodás erőszakkal tört magának
               utat: homályos tanúi azon időkornak, mikor e hon halmai felett kettős ég kéklett,
               egyik a menny, másik a tenger színe.</p>
            <p> Ama másik tenger, mely az elfutott helyébe jött – a magyar nép – nem hagyott ennyi
               nyomot maga után egykori honában. És mégis rá lehet ismernünk volt elődeire. A
               nyelvtudós, a népbúvár tán megtagadná a hasonlatot, a nyelv, a viselet, a nevek nem
               bizonyítanák be előtte az ugyanazonosságot: de mi a szív ösztöneitől, a rokonszenvtől
               kérünk ítéletet, hasonlítást teszünk, nem az arcok, hanem a jellemek között; nem a
               szavakban, hanem a tettekben keressük a rokonságot; s őseinkre nem arról akarunk
               ráismerni: hogy mint kötötték fel a kardot, hanem, hogy mint viselték azt
               kezükben?</p>
            
            <p> Azon ismeretlen földrészében Ázsiának, mely a régi földleírók által Scythiának
               neveztetett, s mely a Bosporustól a Sárga-tengerig, széltében a chinai faltól a
               Jeges-tengerig terjedt, élt a többi közt egy egyszerű nomád nép, erkölcseiben,
               jellemében évezredek óta nem változó.</p>
            <p> A szabad ég alatt lakott, mesterségtelen karámokban, cserények mögött; szeretett a
               sík, halomtalan pusztákon tanyázni hol gulyáit, méneseit legelteté: kevéssel beérte,
               a művészet kényelmeire nem szorult, maga készíté ruháját, eledelét, egyszerűen,
               természetesen mind a kettőt… Éppen mint a magyar.</p>
            <p> Vendégszerető volt; a jövevényt, még a legyőzött ellent is örömest rokonának
               fogadta: vagyont nem gyűjtött; de amije volt, megosztotta… Éppen mint a magyar.</p>
            <p> Fegyvert forgatni, lovon ülni úgy tudott, mintha az egyik kezébe, a másik alá lett
               volna nőve, s ha csatázni kellett, mindegyik pásztor kész katona lőn; egy szavára a
               hadvezérnek két, háromszázezer lovas állt a síkon, s előrohantában nem gátolta se
               folyam, se kőfal, se aggodalmasan kiszámított hadi taktika… Éppen mint a magyart.</p>
            <p> Bálványt nem imádott soha, szobrász vagy festő nem vált közüle, ki cserépből vagy
               festékből csináljon számára isteneket, csak egy istenség volt, melyre imádva tekinte
               föl, mely templomba be nem fér, melynek áldását legközelebb érzi minden, ami él –, a
               nap… és a csillagos ég. S ha éjente a magyar pásztorember a fűben elfekve, öntudatlan
               áhítattal bámul fel az ég csillagaira, ama titkos érzés, mely őt virrasztani
               kényszeríti, nem a hajdani csillagimádás-maradvány ösztöne-e szívében?</p>
            <p> Vezéreit <hi>fejedelemnek</hi> nevezé, hozzájuk hű volt, vagyonából és
               véréből tizedet adott nekik, ha kellett, föláldozta értük életét, de nem áldozta föl
               szabadságát. A <hi>fejedelem</hi> nem volt korlátlan despotája, minők
               azon kor és földrész minden egyéb uralkodói; a <hi>népgyűlés<hi rend="bold">[2]</hi>,</hi> hova minden bajnok lóháton jelent meg, határozott a
               nemzet hada és békéje felett… Éppen mint a <hi>rákosi
                  országgyűlés.</hi>
            </p>
            <p> Az írást nem ismerék, de példabeszédeik, <hi>jelképeik</hi> valami
               magas eszmét hagynak gyanítani; azon eszme, amit Herodot mond róluk: hogy a scythák a
               birodalmukba betörő <hi>Dariusnak</hi> egy egeret, egy békát, egy
               madarat és öt nyilat küldöttek, így adva tudtára: hogy ha a föld alá bújni, víz alá
               merülni, vagy a légben elröpülni nem tud, nyilaiktól fog megöletni, nem vérrokon-e
               azon másikkal, miszerint Árpád Szvatopluktól füvet, földet és vizet kért meghódolás
               jeléül, s hogy később is egy véres kard meghordozása hirdeté a hadra felhívást, s még
               mai nap is egy hant átadása szentesíti a megvett jószág birtokbavételét a
               magyaroknál?</p>
            <p> Hol most a <hi>Manguk</hi> negyvenkilenc törzse lakik, ott lehetett e
               pásztornép hazája. Az évekkel növekedő népnek szűk lőn az ős hon határa, de még
               inkább a vezérek dicsvágyának.</p>
            <p> A több <hi>vezér</hi> fölött egy <hi>népfő</hi> foglalta
               el a központosító hatalmat, s legrövidebb idő alatt huszonhat népet hódíta meg, kik
               az Északi-tenger és birodalma közt feküdtek, köztük az <hi>Uigurokat,</hi> kik írástudók voltak. (Ezek ismertették meg őket azon betűkkel,
               mikkel később a hunok Attila alatt írtak, nem hártyára, hanem hosszú vesszőkre,
               fölülről lefelé.) A Jeges-tenger[3] szabott határt hódításainak. Innen visszafordult
               délnek, hol a szomszéd chinai birodalom számlálta örök egyformaságú százezredik
               éveit. A mennyei birodalom egy ezerötszáz mérföldnyi hosszúságú kőfallal volt
               elválasztva a barbár tartományoktól. <hi>De a bástya nem védi a népet
                  ha a nép nem védi a bástyát.</hi> A hun sereg, mely a havasokon keresztültört,
               folyamokon átúsztatott, pusztákat barangolt végig, küzdött éhséggel, délszaki
               naphőséggel, éjszaki faggyal és huszonhat nemzet fegyverével, feltarthatatlanul
               hágott keresztül a szent falakon s veszedelmes gyorsasága összekuszálta a komoly
               chinai hadvezérek bölcs és körültekintő taktikáját. A minden elefántok ura, a nap
               testvéröccse, a chinai császár <hi>Kao-Ti<hi rend="bold">[4]</hi>
               </hi> síkra szállva ellenük, egész próbált hadseregével együtt körülfogatott s
               hétnapi éheztetés után kénytelen volt magát megadni nekik.</p>
            <p> Ez idő óta a mennyei birodalom adót fizetett a nomádoknak, aranyat, selymet,
               porcelánt – és a legszebb hölgyeket.</p>
            <p> Szinte ezerháromszáz esztendeig állt fenn a hunok birodalma saját szülőföldjén.
               Hatalma mérhetetlen volt, ki győzhette volna őt le, ha nem saját maga magát?</p>
            <p> A nemzet elkezdett pártokra szakadni, s míg a belvillongás elgyöngíté karjait, az
               erőtlenségét sejtő külellenség minden oldalról rátámadt, az egykor remegő chinai
               vezérek roppant hadsereggel nyomultak a hun birodalom belsejébe, s ott egy
               emlékszobrot emeltek, melyre az volt írva: hogy a szent sereg hétszáz mérföldnyire
               nyomult a hun ország belsejébe. Igaz ugyan, hogy csak egy ötödrésze ment vissza
               onnan.[5] </p>
            <p> Másfelől a déli tatárok, <hi>a Sienpi</hi> népe támadt ellenük, s a
               hatalmas hun nép, ahelyett: hogy ellenségei ellen egyesült volna, három egymást rontó
               pártra szakadt, s megszűnt lenni, belviszály miatt, a Krisztus utáni első
               században.</p>
            <p> Ez is azt mutatja: hogy magyarok voltak.</p>
            <p> A három külön párt sorsa is különböző lett.</p>
            <p> Egy része ott maradt régi honában, hozzátörődve az idegen nemzetek jármához s
               eltöredezve, elporlódva a szomszéd nemzetiségek közt, más rész átment a mennyei
               birodalomba; a chinai császár egy diplomata nyájasságával fogadá az érkező erőteljes
               fajt, külön lakhelyet mutatott számukra,[6] vezéreiket kézcsókjára engedte jönni s
               kitüntetésekkel halmozá. E faj most is létezik északi Chinában, a legújabban ott járt
                  <hi>Gützlaw</hi> misszionárius állításaként több mint
               tizenhatmillióra szaporodva. Sajnos, hogy nekünk nincs módunkban, mint más gazdag
               nemzeteknek, műértő tudósainak közvetlen vizsgálódásai nyomán kideríthetni, vajon
               csakugyan nyelvrokon nép-e az, mely egyéb vonásaiban hozzánk hasonlatos?[7] </p>
            <p> A harmadik csapat, a legbátrabb, a legharcosabb faj, jobb szeretve a nyugodalmas
               szolgaságnál a veszélyes és nélkülözésekkel járó bujdosást, elhagyta a földet, melyet
               önfajának eltörpülése vesztett hazává tőn, s mintha ősi istenét követné, a nap nyomán
               megindult nyugatra új hazát keresni, beletévedt a nagy tatár sivatagba, átment az
               Imauson s elveszett a chinai történetírók szemei elől, hogy egy másik világrész
               historikusaival beszéltessen óriási tetteiről, véletlenül támadva elő a hanyatlani
               kezdő óvilágban, mint egy nem várt üstökös csillag, mely birodalmak enyészetét jött
               el megjósolni.[8] </p>
         </div>
         <div type="chapter">
            <head>Az új haza</head>
            <p> Amióta Magyarország földjén ember lakik, vitatott birtokáért a vér nem szűnt meg
               rajta folyni soha.</p>
            <p> Még nedves lehetett a föld a medrét elhagyott tenger vizeitől, a folyamok, mik most
               partjaik közt folynak alá, szétterülve mérföldnyi széles területben szivárogtak
               erre-arra, el-eltévedezve az irtatlan rengeteg között, mely hegyet és rónát benőtt,
               az örökös egészségtelen köd az év három szakában nem engedé a napsugárt a földre
               jutni, széles erdőkkel benőtt mocsarak terültek el mindenfelé, és a térnek még nem
               volt neve, nem volt ura.</p>
            <p> A római birodalom hatalmának tetőpontján állt, ahol határai végződtek, a költők azt
               mondták: hogy ott a világ vége. Augustus Octavianus volt a legelső, ki észrevette a
               névtelen országot, mely provinciáival volt határos, s nemsokára római cohorsok
               jelentek meg a <hi>Murus</hi> és <hi>Arabo</hi> (Maros és
               Rába) vidékein.[9] </p>
            <p> A föld akkori lakói, a fenevadak, s a mindeneknél vadabb lakó, a félmeztelen ember,
               ijedten hagyták el barlangjaikat a fényes hódítók fegyverzöreje elől, s a meghódított
               földet rövid idő alatt sáncok és csatornák szeldelték keresztül, az irtott erdők
               helyén kerített városok támadtak, a roppant Istert nagyszerű állóhíd vette járom alá,
               és az őslakók megtaníttattak római törvényeket tisztelni.</p>
            <p> Az izmos, durva bennszülött nép gyakran belefullasztá a fényes hódítók légióit a
               mocsarakba, miknek csatornáit ásni rabmunkául volt reá kiszabva, de a hadtudomány
               győzött a fellázadt jogon, s a leküzdött lázadók vérét nemegyszer itta védelmezett
               föld, míg fiaikat messze idegen hazákban rabszolgákul adta el a bosszúálló erőszak,
               vagy besorozta légióiba, s vitte más barbárok ellen.</p>
            <p> A meghódított tartományok nevei lettek <hi>Pannonia</hi> és <hi>Dacia,</hi> s mintha sejtő előérzet figyelmeztette volna a
               győzhetetlen hódítókat amaz ismeretlen világra, mely még akkor a földképeken mint
               határokra nem osztott, erdőkkel benőtt kietlen jelent meg, lakhelye meg nem számlált
               tömegű népeknek: a folyamok mentében mindenütt védvárak épültek, egymással hadtani
               láncolatban állók: <hi>Győr, Ó-Szőny, Buda, Zágráb, Eszék</hi> mellett
               most is találni még omladékmaradványokat népes városokból, miknek csak neveik
               maradtak fenn. A földműves ekéje gyakran vet föl tört urnadarabokat s régi penészes
               pénzeket a propraetorok palotáinak helyén. Az újabb időkben Óbuda határán egy egész
               régi római várost (Aquincumot) hoztak napfényre tudós régészeink, egy egész
               amphiteatrummal és meleg fürdőkkel.</p>
            <p> A civilizált Róma zsarnoka volt a népnek, de jótevője a földnek, melyet elfoglalt; a
               kiirtott erdők, a kiszárasztott mocsarak helyén szőlőhegyek, kalásztermő földek
               foglaltak helyet, a tájak képe átmelegült, szelídebb képet öltött, s az erdőlakó
               vadnépek: a dákok, marahánok, quádok nyomonként szorultak feljebb-feljebb messze
               kéklő hegyeik közé, honnét mikor alkalom akadt, pusztítva törtek alá a szent berkeik
               helyét elfoglalt falvakra, kiirtva a megtelepült idegen fajt s idegen
               növényzetet.</p>
            <p> Míg a római légiók a bennszülöttek dacával küzdöttek, jött a világváltoztató
               hullámcsapás az ismeretlen földrészekből, nem vízözön többé, hanem vérözön alakban –
               népvándorlás.</p>
            <p> Egyik nép nyomta a másikat előre.</p>
            <p> A számlálhatatlan Sienpi nép kiszorította Ázsiából a vele nem rokon scytha-fajt;
               ezek két részre oszoltak, egyik tömeg letelepült a Kaspi-tenger mellett, ezeket
               nevezték <hi>„fehér hunoknak”,</hi> fővárosuk <hi>Gorgó,</hi> később <hi>Karism</hi> sokáig egyike volt kelet
               legfényesebb uralkodó helyeinek.[10] </p>
            <p> A másik tömeg volt a <hi>„fekete hunoké”,</hi> kik felnyomultak
               Balambér alatt északnyugat hideg tartományaiba, a Volga környékébe, melyet még a
               tizenharmadik században is <hi>Hungaria magna</hi>-nak neveztek[11], s
               maradványaik csak a későbbi századokban tértek vissza Chinával szomszédos eredeti
               hazájukba.</p>
            <p> Ez új hazában is találtak ellenségre. Ezek voltak az <hi>alánok,</hi>
               hatalmas, vitéz, hozzájuk méltó ellenség.</p>
            <p> Évekig el volt a két külön faj a Tanais két partján egymás mellett, anélkül, hogy
               egymásról tudtak volna, midőn egyszer szittya vadászok a mocsaras őserdőkben egy
               bölényt hajtottak meg; a kergetett vadállat a Tanaisba ugrott, üldözőik utána, s
               szilaj bátorsággal úsztak keresztül paripáikkal a széles folyamon, s midőn a
               túlparton a bölényt elejték, „hajrá!” kiáltozásaikra egy idegen csapat jött elő az
               erdőkből, a magas, szőke, kék szemű alánok. A két idegen faj megdöbbenve bámult
               egymásra, s ahonnan jött, oda ismét visszavonult. Másnap azonban a vadászok helyett
               hadseregek jelentek meg a partokon, s a csataordítás pokoli harmóniájával
               összecsapott a két egymásra méltó ellenség, a véres ütközetben az alánok legyőzettek,
               királyuk elesett, s a győzelmes hunok rokonaikká fogadták a vitéz ellenséget. Tán a
               kék szem s a szőke haj a magyar faj szülöttei közt máig is e testvérül fogadott nép
               emléke. E győzelem által még egy karral szaporodva, ráütöttek a hunok a <hi>keleti góthokra,</hi> azokat elhatározó ütközetben megverték; a
               legyőzött nép elhagyta római provinciákkal határos hazáját, s a Duna partjáig
               nyomulva, előbb könyörgéssel, később fegyverrel nyitott magának utat a római
               birodalom határaiba; s míg maga a hunok fegyvere elől futott, a keleti római
               birodalom hadseregét egyetlen csatában Adrinápolynál semmivé tette. Maga Valens
               császár is ott veszett, egy rágyújtott kunyhóban megégve.</p>
            <p> A kiűzött nyugati góthok után elfoglalták a győzelmes hunok az új hazát; de a sors
               végzete nem az volt felőlük, hogy ennek maradjanak lakói; el kellett foglalniuk a
               világot: hogy azután elveszítsék ezt a kis hazát is.</p>
         </div>
         <div type="chapter">
            <head>Nimródtól Attiláig</head>
            <p> Hagyományaink egész Nimródig viszik fel a magyarok eredetét, a vadászok őséig,
               akinek két fia volt, Hunyor és Magyar, akik vadászás közben a Maeotis tó partján
               mulatozó tündérekre bukkantak (Dule alán király leányaira), azokat elragadták, nőül
               vették. Ezeknek az ivadékaiból szaporodott el a hun-magyar nemzet, mely aztán
               századok múlva olyan hatalmas lett, hogy régi hazájában el nem férve, hét vezér alatt
               új hazát foglalni indult. E hét vezér neve: Keve, Béla, Kadocsa, Etele, Réva, Buda és
               Kádár. Sok népet meghódítva eljutottak a Tisza vidékéig, míg a római hadseregekkel
               találkozának, Macrinus és Detricus vezérek alatt. A háromszor megújított ütközetben a
               római hadsereg megsemmisíttetett, maguk a vezérek is elestek, de elhullottak a hunok
               vezérei közül is öten, akik közül a fővezért, Kevét nagy hun szertartással temették
               el, s azt a helyet elnevezték Keveházának. E drágán vett győzelem után csak két
               vezérük maradt a hunoknak, Etele és Buda. Népünk az elsőnek a diák krónika adta nevét
               fogadja el inkább: „Attila”.</p>
            <p> Még Attilánál korábban is említ fel a krónika egy hatalmas hun fejedelmet,
               Balambért, aki a negyedik században a Volgától az Al-Dunáig minden népet uralma alá
               hódított, de ennek a hőstettei már a mesevilágba enyésznek.</p>
         </div>
         <div type="chapter">
            <head>Attila</head>
            <p> Amióta Róma isteneknek kezdte nevezni császárjait, mind isteneinek, mind
               császárjainak nagyon aláhanyatlott a hatalma.</p>
            <p> A bálványok oltárait lerontani eljött az „<hi>Isten fia”.</hi>
            </p>
            <p> És a császárok trónjait ledönteni eljött az „<hi>Isten ostora”…</hi>
            </p>
            <p> …Egykor szittya pásztorok a fűben <hi>egy kardot</hi> találtak,
               melynek lapjai ismeretlen csodás jelekkel voltak beírva. A hun mágusok, a <hi>táltosok</hi> azt mondták e kardról: hogy ezt maga a <hi>hadisten</hi> Hadur veté alá az égből, s azóta e kardot imádták a
               hunok, az oltár tetejébe állítva, ősisten gyanánt.[12] </p>
            <p> Lehetne-e rövidebben és találóbban jellemezni e népet, mint az által: <hi>hogy ősistenét egy kivont kard jelképében imádta?</hi>
            </p>
            <p> Legelső királyuk, <hi>Rugila,</hi> majd szövetségese, majd
               adófizettetője volt a római birodalomnak. <hi>Theodosius</hi> császár
               háromszázötven font arany sarcot fizetett neki évenként, amiért ő magát római
               vezérnek engedte neveztetni, s a Rugila holta után a királyi hatalmat öröklő két
               unokaöcs, <hi>Attila</hi> és <hi>Buda</hi> ez adót <hi>hétszáz font</hi> aranyra emelte.</p>
            <p> A római császár aláírta a sok pénzzel s még több gyalázattal vásárolt békekötést,
               melynek tartósságáról azonban levette a sors kezét, amidőn Attilát hagyta
               születni.</p>
            <p> Ősei mind vezérek és hősök voltak, ő maga mindnyájuk közt legnagyobb, mintha
               valamennyi szellemét egymaga örökölte volna.</p>
            <p> Izmos, ideges termetén erős, emelkedett fő uralgott, melyben korona nélkül is meg
               lehetne ismerni a királyt. Villogó szemei előtt a legbátrabb is leütötte tekintetét,
               sötét arcát ritka szakáll környezé.</p>
            <p> E leírás különben gyanús, mert nem egykorú történetíróktól ered, s mint tudjuk, az
               akkori írástudóknak nem sok okuk lehetett Attila alakját eszményíteni.</p>
            <p> Ez emberi meteor kezébe ragadta a hadisten kardját, mit népe addig az oltárra tűzve
               imádott, s tettei bebizonyították, hogy a kéz, mely azt onnan levette, méltó rá: hogy
               Hadur kardját viselje.[13]</p>
            <p> A hun nép már ekkor oly hatalmassá nőtt, hogy ha karjait kiterjeszté, egyik kezével
               a Duna, másikkal a Tanais partjáig ért, s csak akarnia kellett: hogy a közbenső
               elgyengült római birodalmat acélkarjai egy ölelésével agyonnyomja.</p>
            <p> A legelső vér, mi Hadur kardja után omlott, rokonvér volt, azon hunok vére, kik a
               békét hirdették, eretnek tant azon nép közt, melynek vallása harc, istene Hadur,
               annak jelképe egy kard volt. Meg kelle halniuk, köztük Attila testvérének,
               Budának.[14] </p>
            <p> E vért nem uralkodásvágy, nem kegyetlenség ontá, hanem azon hideg elv, melyet a
               világszellem megérlelt, s melynek világharcra volt szüksége: hogy a világot
               újjáalakítsa.</p>
            <p> Kellett jönni egy Attilának, ki a Caesarok természetelleni uralmát ízekre törje, s
               midőn munkáját, melyre hivatva volt, befejezte, nyom nélkül elenyésszék maga is,
               fejlődni hagyva a szabaddá lett népek jövendőjét.</p>
            <p> Ez első vér után szakadatlanul folyt a harc; elsőbb megindult északnak, nyugatnak,
               Thuringa és Burgund s az Óceán szigetei és ami közbeesett, mind meghódolt a hun
               király fegyverének, a skandinávok és geougok aláveték magukat, a két legnagyobb
               király, a góthoké és gepidáké volt minisztere, a többi apró királyok voltak testőrei
               és fegyvernökei, kik zászlói alatt szolgáltak, kik egy intésére hétszázezer
               fegyverest tudtak csatarendbe állítani.</p>
            <p> Azután fordult a hadisten kardja délnek és keletnek, a római birodalomnak.</p>
            <p> A legcsekélyebb ok, egy kis vásári összeveszés indította meg a hunok harcát a
               byzanci birodalom ellen. A keleti ország roppant seregei három ütközetben
               tönkreverettek a hun fegyverek által, Attila három lépéssel átlépte a roppant
               birodalmat, minden lépésének lábnyoma egy-egy győzelmi csatatér volt.</p>
            <p> Theodosius Byzanc erős falai mögé vonta magát, de mintha ég, föld pártjára esküdött
               volna az ellenállhatatlan hódítónak, egy irtózatos földrengés ledönté a
               megvívhatatlan bástyákat, s a keleti császár kénytelen volt a barbár fejedelem
               kegyelméért könyörögni, tizenöt napi járóföldet engedve neki birodalmából, s az évi
               adót kétezerszáz fontra emelve.</p>
            <p> Ez időben egy eunuch, <hi>Chrysapius</hi> uralkodott a császáron és
               annak birodalmán; ez egy eunuchhoz méltó fegyverrel készült Attilát legyőzni: az
               orgyilkos tőrével; a szándékot maga a császár is helyeslé.</p>
            <p>
               <hi>Edekon,</hi> Attila követe Byzancban, szólíttatott fel e tett
               kivitelére, s ez elég ravasz volt abba beleegyezni s az ajánlott erszényt elfogadni
               és Attilát tudósítani az egészről.</p>
            <p> Nemsokára követeket küldött a császár Attilához.</p>
            <p> Az ellene forralt szándékról értesült hun fejedelem akkori fővárosában, hihetőleg<hi> Jászberényben<hi rend="bold">[15]</hi>
               </hi> fogadta a semmit nem sejtő követeket.</p>
            <p> A fejedelmi főváros akkori nagyobbrészint fából épült házai symmetriai csínnal
               voltak elrendezve, maga Attila palotája is egészen fából épült csinos tornyocskákkal
               egy domb tetején és sajátszerű célirányos elrendezéssel. A midenféle épületfák
               színeik szerint voltak kellemes tarkaságban egymás mellé alkalmazva, a szobrok vörös
               fenyő, a falak fehér gyertyánfa, a talapzat barna diófából és a falak kirakva tarka
               eres gyökérfából. Az ajtók sárga fájába csaták és áldozatok képei voltak vésve. Az
               egész épület simított négyszögű szobrokból vert sánccölöpökkel volt bekerítve.</p>
            <p> A byzanci követek maguk sem titkolhatták el meglepetésüket a hun építészet
               sajátságai felett: a magas, gömbölyű, vagy kígyósan csavart oszlopok, az idomzatos
               összeállítás s a saját ízlésű faragványok, a chinai és hindu építészet ízetlen
               halmazottsága nélkül, bizonyítani látszának, hogy tudna e szép művész is lenni, ha
               ráadná magát.</p>
            <p> A hunok feleségei fogadták először a követeket, kik eltérőleg a keleti féltékenység
               zárkózó elvétől, nyílt vendégszeretettel fogadták férjeik helyett az idegen vendéget,
               jellemző nemzeti szokásból egy meg nem szégyenítő <hi>szűzies
                  öleléssel.</hi> E szokás még mai napig is fennmaradt a magyar ős jellemben, a
               bensőjében tiszta, őszinte hű lélek nem találja magát megbecstelenítve egy a jó szív
               üdvözletéül nyújtott csók, ölelés által, s a féltés nem talál tárgyat a tisztelet
               vagy ártatlan tréfa e jeleiben.</p>
            <p> Attila neje, <hi>Cerka<hi rend="bold">[16]</hi>,</hi> nőudvarától
               környezve fogadta el a vendéget, a hun nők arany hímzéssel voltak elfoglalva,
               bogláros kardkötőket készítettek férjeik számára; a hun vitézek öltözete, lovaik
               csótárjai ragyogtak a gyöngyös és drágaköves hímzetektől, mikkel gyöngéd női kezek
               ékesíték a győzelmeseket. Ahogy az a szokás a viseletben a magyar népnél mind a mai
               napig fennmaradt: a cifra szűrök, bundák, a kalotaszegi varrottasok mind a másfélezer
               év előtti nemzeti divat maradványai.</p>
            <p> Csak Attilán nem ragyogott semmi. Egyszerű volt ruhája, viselete, mint őseié, kik a
               pusztában vándoroltak.</p>
            <p> Fegyverzetén semmi arany, lova szerszáma egyszínű, trónja egyszerű szék-fából,
               semmivel nem ékesítve.</p>
            <p> Hidegen, szigorúan fogadta a követeket, de egy szóval sem hányta szemükre az
               alacsony tervet élte ellen. Azon szökevényekre, kiket Theodosius eltagadott, azt
               mondta: hogy ő csak <hi>szégyell, de nem fél saját szolgáival
                  küzdeni.</hi>
            </p>
            <p> Estére meghívta a követeket lakomára.</p>
            <p> Fehérbe öltözött nők sorai vonultak a király előtt a lakoma terméig, kik fehér
               fátyolból, mit kezeikkel fölemeltek, tartottak mennyezetet a nemzeti dalokat éneklő
               szűzek kara felett.</p>
            <p> Palotája előtt kedvencének, <hi>Onegisius</hi>-nak neje üdvözlé
               hölgyeivel együtt, nemzeti szokásból hússal és borral kínálva a királyt, mit az fenn
               ülve lován, egy ezüst asztalon nyújtatva fel magának, megízlelt, a nőt üdvözlé s
               továbbment.</p>
            <p> Akik beléptek a terembe, mindnyájan egy kelyhet köszöntének a hun királyra, s azzal
               helyet foglaltak asztalaik mellett.</p>
            <p> A fehér vászonnal terített asztalok csillogtak az arany és ezüst edények és
               kupáktól, csak Attila ivott fakupából, és evett négyszegű fatányérról, s az asztalra
               felhordott étkekből nem ízlelt mást, mint húst.</p>
            <p> A vendégség közepette serleget töltetett magának a hun király, s azt egyik jelenlevő
               vendégére, <hi>Berich</hi> fejedelemre köszönté, s utána felköszönté
               egyenként vendégei kedvesebbjeit, mit a jelenlevők mind hangos éljenzéssel s
               összeütött serleggel fogadtak; mint azt most is ezernégyszáz évvel később szokták
               tenni a magyarok, ha vendégükkel vigadnak.</p>
            <p> Vendégség után <hi>két ifjú szittya énekes</hi> jött Attila asztala
               mellé, s énekelt hőskölteményeket győzelmekről, vitézekről, régi ősökről és új
               hazáról. Némán hallgatta mindenki. Láng gyúlt ki az ifjak arcán az ősök nagy
               tetteire, és az ősz, vén emberek, kik önhírüket hallák dicsőíteni, öröm és bú
               könnyeit hullatták, az örömét a múltak emlékén s a bánatét: hogy a jövőt nem
               oszthatják, s kézíjaik idegeit pengetve kísérék a lant húrjainak zenéjét. Vaj ha az
               ősi költeményekből egyet feljegyeztek volna az utókor számára. Ez az adat bizonyítja,
               hogy a költészet és a zene már az ős hunoknál is otthonos volt.</p>
            <p> Ezek után idegen szemfényvesztők jöttek a társaságot mulattatni. Idomtalan alakúak,
               esztelen csacsogásuk, csodálatos mozgásaik s eltorzított öltözetük kacagásra
               gerjeszté a hunokat; ha önnemzetbeliük tette volna magát ily csúffá, tán megkövezték
               volna, mert költő és művész vált a szittyafajból, de a bukfenchányást s kötélen
               táncolást másnak engedte.</p>
            <p> A kacaj és torzordítás közepette csak Attila arca maradt nyugodt és szigorú, egy
               vonás el nem húzódott rajta, csak akkor látszott enyhülni egy pillanatra érchideg
               komolysága, midőn legkisebbik fia, Csaba bejött. Azt megölelgeté atyai gyöngédsége
               mosolyával, megveregette piros, teljes gyermekarcát; a jósok azt mondák: hogy ez
               fogja az ő birodalmát fenntartani…</p>
            <p> …Ha láthatná most jóslata beteljesülését, ha láthatná a maroknyi székely népet, mely
               a nagy hun birodalomból Csabával együtt megmaradt!…</p>
            <p> Másnap elbocsátá Attila a császár követeit, megajándékozva arannyal, ezüsttel és
               nemes paripákkal, s nem említve előttük császárjuk hűtlenségét.</p>
            <p> A vendégszeretet tisztelni tanítá még az ellenséget, még a hűtlent is.[17] </p>
            <p> De nyomban követték őket Attila követei: <hi>Eslav</hi> és <hi>Orest,</hi> kik nyíltan, őszintén léptek a császár elé, szemére
               hányva az orgyilkolási tervet, elmondva neki: hogy Arcadius fia méltatlanná tette
               magát őseire e merénylet által, melyért őt Attila megveti és neki megbocsát. S
               lábaihoz veték az erszényt, mellyel Edekont akarta megvesztegetni.</p>
            <p> Theodosius nem élte túl dicstelen élte e legmegalázóbb pillanatát, a vadászaton lova
               leveté és meghalt. Holta után nővére, <hi>Pulcheria</hi> az eunuchot,
               ki Attilát meggyilkolni tervelé, megölette, s annak roppant gazdagságát a fizetendő
               adóra fordítá…</p>
         </div>
         <div type="chapter">
            <head>A catalauni tér</head>
            <p> A sors nem számít emberi ésszel. Míg kelet új császárja, Marcián féltette birodalmát
               a hun fegyverek lávarohamától, addig egy véletlen nyugatnak fordítá azt.</p>
            <p> A frank fejedelem <hi>Klodvig</hi> holta után fiai összekaptak a
               trónon, s míg az egyik Rómát hívta segítségül, addig a másik Attilához
               folyamodott.</p>
            <p> Két irtózatos hadsereg sietett egyszerre nyugat felé, mintha Európa minden népei ott
               adtak volna egymásnak véres találkozót, egyik a hun, másik a római. Amannak a keleti,
               ennek a <hi>nyugoti góthok</hi> voltak szövetségesei, és ami nép az
               Északi-tengertől a Közép-tengerig lakott, mind sietett a különböző zászlók alá,
               céltalan, okatlan harcvágytól űzetve.</p>
            <p> A <hi>catalauni téren</hi> találkozott a két ellenséges hadsereg, a
               legnagyobb, minőt valaha a föld hordozott; egyenlő erős, vitéz mind a kettő.</p>
            <p> A római sereget <hi>Aetius,</hi> a góthokét <hi>Thorismund</hi> és <hi>Theodorich</hi> vezérlék; a hun sereget <hi>Attila.</hi>
            </p>
            <p> Csata előtt előhivatá a <hi>táltosokat,</hi> s azok azt jövendölék
               neki: hogy <hi>az ellenséges vezér el fog esni, de azért ő sem lesz
                  győztes.</hi> Ekkor kiállt seregei elé, s ősi szokásként <hi>lelkesítő beszédet</hi> tarta hozzájuk. Szavai egy király, egy hős szavai voltak,
               kinek tettei nem hazudtolták meg azt, amit beszélt. Úgy szólott bajnokai előtt a
               csatáról, mint egy örömünnepélyről; <hi>„az ütközet gyönyörei”,</hi>
               mint ő azokat lefesté, megdöbbentik a historiabúvárt, tanúbizonyságot téve róla: hogy
               élt egykor egy nép, kinek gyönyör volt a csatatéri halál.</p>
            <p>
               <hi>„Én magam hajítom el a legelső kopját!”</hi> – monda a hun király,
               s a jövő pillanatban a nyilak fellegei repültek egyik táborról a másikra, s az
               általános csataordításban összecsapott a két roppant tábor, szemtől szemben dárdával,
               karddal és buzogánnyal rontva ellenére.</p>
            <p> A tábor közepére állított hunok buzogányai iszonyú rohammal törték keresztül a római
               hadsereg közepét, s akkor egész erővel az elszakasztott szárnynak fordulva, elkezdék
               űzni a góthokat, miközben saját balszárnyukkal való összeköttetésük
               megszakíttatott.</p>
            <p> Az ellenséges fővezér Theodorich e rohamban elesett, a táltosok jövendölésének első
               része beteljesült; ekkor előrohant a halmokról fia, Thorismund, a hunok fedetlenül
               maradt oldalát támadva meg, s beteljesült a jóslat másik fele. A győzelem
               kicsikartatott Attila kezéből.</p>
            <p> Késő estig tartott az ütközet, felbomlott minden rend, minden összeköttetés mind a
               két sereg egyes dandárai közt; összekeveredve, csapat csapat ellen küzdött, s midőn
               az éj elválasztá a küzdőket egymástól, <hi>százhatvankétezer
                  halott</hi> feküdt a csatatéren, anélkül, hogy a győzelem jobbra vagy balra hajolt
               volna.</p>
            <p> Mind a két fél visszavonult táborhelyére, vertnek érezve magát; Thorismund és Aetius
               a csata zavarában a hun sereg közé keveredtek, a góth királyfi lováról leveretett, s
               csak kísérőinek önfeláldozása menté meg apja sorsától.</p>
            <p> Az éjt mind a két tábor sáncai közt tölté. A rómaiak pajzsokkal, a hunok szekerekkel
               vették magukat körül, mindketten az ellenfélt várva támadásra.</p>
            <p> Attila nyergekből egy máglyát rakatott, azon férfias elhatározással, hogy ha
               legyőzetik, magát azon égesse meg.</p>
            <p> A góth históriaíró a barlangjába zárt oroszlánhoz hasonlítja őt e pillanatban.</p>
            <p> De az ellentábor sem volt kevesebb zavarban, mint a hunoké, s míg Attila naponként
               várta tőlük a megtámadást, egy reggelen meglepte a holt hallgatás, mely a catalauni
               téreken az eltávozott lármás ellentábor helyét elfoglalá.</p>
            <p> De ő sem üldözé az eltávozottakat, még néhány napot töltött tábora szekérsáncai
               közt, ellenére várva, akkor visszafordult, átkelt a Rajnán s visszatért Magyarhonba.
               Mindkét fél otthagyta halottait s a ki nem vívott győzelmet a catalauni síkon.</p>
         </div>
         <div type="chapter">
            <head>A Detre-monda</head>
            <p> Hagyományaink följegyzői egy kiváló hős alakot örökítenek meg Attila viselt dolgai
               között, aki majd vele szemben, majd mellette harcol, ez a szász Detre. Némely írók
               azonosítják a cesomauri ütközetben a római és góth sereget vezérlő Detricussal, aki e
               megsemmisítő harcban nem esett el, csak egy hun nyilat kapott a homlokába; de azt a
               kezével eltörte, s a benmaradt nyílheggyel elmenekült: ezért a hunok „halhatatlan
               Detrének” nevezték. Később meghódolt Attilának, s legbensőbb tanácsadója lett a hun
               királynak, ki annyira megkedvelé, hogy egy unokahúgát adta hozzá feleségül. A ravasz
               és bosszúálló Detre azonban, ki később Attila harcaiban részt vett, sőt azokat
               ösztönzéseivel előidézni segített, a hun király holta után fondorkodásaival
               összeveszíté Attila fiait, aminek a siralmas következése lett a királyfiaknak egymás
               elleni harca, a hun nemzet megsemmisülése.</p>
         </div>
         <div type="chapter">
            <head>A legszebb halál</head>
            <p> Róma falai közt élt egy fejedelmi nő, kiről azt jósolták az augurok, hogy szerelme
               miatt egykor a birodalom alapjaiban fog megrendülni.</p>
            <p> E nő neve <hi>Honoria</hi> volt.</p>
            <p> Jóslatok azáltal szoktak leggyakrabban teljesülni, hogy a babonás hit maga készíti
               elő számukra az utat, azáltal, hogy következményeiket el akarja hárítani.</p>
            <p> A császárleány egy kolostor szűk körébe záratott el, ott őriztetett gondoskodó szent
               szűzek által, imádsággal, énekléssel töltve az időt.</p>
            <p> Az imádság, az éneklés elűzi az ördögöket, de nem űzi el a szerelmet, mely
               megjelenik a szívben hivatlanul, óvhatlanul. Honoria érezni kezdé azt a sejtő, vágyó
               érzést, melyre nézve a kolostor fala szűk és hideg. Nem titkolá, hogy szeretne
               kimenni a világba.</p>
            <p> Ekkor tudtára adták, hogy e kolostor börtön és börtönőre Róma, és Rómával nem bír
               senki.</p>
            <p> Így töltött évet év után a császárleány epedésben, hervadásban; várva, hogy lesz-e
               valaki börtönőrénél hatalmasabb, aki őt megszabadítja?</p>
            <p> Egyszer, mint a földindulás, futott végig a világban az országokat reszkettető hír:
               hogy jött egy hatalmas nagy király, ki előtt hullanak a koronák, mint meteorok, kinek
               egy intésére országok enyésznek el, kinek nevére sápadtság futja el a legbátrabb
               legionarius arcát… E név „Attila”.</p>
            <p>
               <hi>A császárleány róla álmodott.</hi>
            </p>
            <p> A hír napról napra új dolgokat beszélt a gyászban ünnepelt hősről, még a <hi>földrengés</hi> és az <hi>üstökös csillagok</hi> is őt
               látszottak hirdetni. Sírtak a nők, reszkettek a férfiak tettei hírére, csak egy kezde
               iránta szerelmet érezni: Honoria, a császárleány.</p>
            <p> Az ideálját némán alkotó női szívet elbűvölve ragadta magához a nagyságában
               irtózatos férfi képe, egyszer alkalmat lelve rá, Honoria jegygyűrűt külde a hun
               királynak, ki tőle száz meg száz mérföldre távol a Tisza partján tanyázott egyszerű
               palotájában.</p>
            <p> A hideg, szigorú férfit meglepte a szerelmi ajánlat. Felhívás volt a harcra,
               megalázni a büszke Rómát egy szenvedni kényszerített nőért, s a kivívott dicsőség
               felett szerelmet nyerni jutalmul.</p>
            <p> A nép egy szavára lóra szállt, náluk a harc istentisztelet volt, akárhol, akárkivel,
               csak alkalom lett légyen oly halálra, mely érdemeket adjon egy másik életre.</p>
            <p> Itália narancsligeteit egy parancsszóra eltapodták a szittya lovasok patkói, az
               Alpeseken hadseregek törtek keresztül, és sokáig <hi>nem termett fű
                  azon a helyen, hol Attila seregei megjelentek.</hi>
            </p>
            <p> Az erős Aquileja falai állították meg a hódítók rohamát, az iszonyú násznép három
               hónapig ostromolta a várost a vőlegény nevében, s Attila már félbe akarta hagyni a
               sikertelen ostromot, midőn a városból elköltöző <hi>gólyák,</hi> mik
               fiaikat elhordák a tetőkről, megjósolták neki, hogy az a város veszni fog. És a
               következő nemzedék már romjait sem találta a városnak, melyet Honoria kérői
               elpusztítottak.</p>
            <p> Tizenegy város osztozott e sorsban. Pusztult, ami ellenállt, de ami meghódolt, érzé
               kegyelmét.</p>
            
            <p> Attila tisztelé a művészetet, s hogy maga is műértő volt, mutatja az az eset, mit az
               olasz krónikák említenek róla: miszerint a milánói császári palotában egy képet látva
               meg, melyen scytha fejedelmek borulnak a római császár lábaihoz, azt nem semmisítteté
               meg, hanem egy másikat festetett melléje, hol római császárok aranyat töltenek adóul
               a szittya király lábához; s hogy jó ízlése volt a költői művek iránt is, kiviláglik
               abból is, hogy <hi>Marullus</hi> poétát, ki hozzá igen rossz verseket
               írt, máglyán akarta megégettetni, hanem azután beérte vele, hogy verseit, mikben
               Attilát Istennek nevezé, gyútatá meg helyette. E nagylelkűség óta a Marullusok nagyon
               elszaporodtak.</p>
            <p> A keresztyén írók egy legendát említenek föl Attila e hadjáratáról, melyet költői
               szépségéért mi is ide jegyzünk.</p>
            <p> Egy éjjel, midőn Attila Róma ellen nyomulva sátorában álmatlanul virrasztott,
               hirtelen sajátszerű csillagsugáros fény ömlött el körüle, s a magasból két fényes
               alak szállt le hozzá, fejük körül fénykarikával két apostol: <hi>Péter</hi> és <hi>Pál.</hi>
            </p>
            <p>
               <hi>–</hi> Mi az Isten követei vagyunk – mondának a királynak.</p>
            <p> – Én is az vagyok – felele az merészen.</p>
            <p> – Mi a népeket boldogítani küldeténk.</p>
            <p> – Én pedig őket megbüntetni.</p>
            <p> – Visszahivatol általunk, ahonnan küldve vagy – mondának neki az apostolok, s azon
               pillanatban eltűntek szemei elől, a mennyei világosság elmúlt, csak a lobogó mécs
               vetett halvány fényt a sátorban.</p>
            <p> E jelenet <hi>Raphael</hi> ecsete által örökítve, oltárképül van
               felállítva a Szent Péter templomában.</p>
            <p> Attila rögtön hivatá táltosait, s jövendőt olvastatott magának általuk a szent
               tűzből.</p>
            <p> Ezek azt felelték neki, hogy <hi>Alarich sem élte túl a szent város
                  elfoglalását.</hi> Egy másik legendát is jegyzett fel a krónika: midőn Attila Róma
               határát át akarta lépni, hirtelen leszállt eléje a légből három sorsmentő (alirumma),
               akik fenyegető szóval kiáltának reá: „vissza, Attila!” Ez is művészi alkotás tárgyául
               szolgált.</p>
            <p> Másnap követség jött hozzá Rómából, a város legtekintélyesebb férfiai, élükön a
               pápa, <hi>Leo,</hi> jöttek kegyelmet könyörgeni a megalázott szent
               város falainak.</p>
            <p> A világ királynéja, a nemzetek anyja, a föld koronája: Róma feküdt önként porba
               borulva a hun király lábainál, s Attila, kinek intésére patakonként folyt a <hi>vér,</hi> nem nézhette a megalázott <hi>könnyeit,</hi>
               fölemelte az elesettet; szemeinek tekintete, melyet haragjában nem volt ember, nem
               volt király, aki kiállhatott volna, visszaadta az elaggott Rómának az életet.
               Visszafordult seregével, a távol világváros falai közül oly sejtelmesen zengett utána
               az Istent dicsőítő „hozsanna”. Az <hi>„Isten ostora”</hi> érzé, hogy
               vissza kell térnie urához.</p>
            <p> A kért menyasszony álomképe sokáig üldözé a királyt, sem a csata, sem az áldomások
               zaja nem bírta azt elfeledtetni. A szerelem sebét csak a szerelem gyógyíthatja
               be.</p>
            <p> Egy napon meglátta <hi>Ildikót,</hi> a frank királyleányt.[18] </p>
            <p> Attila nőül vette őt.</p>
            <p> A menyegző napján összegyűltek palotájában népe fejedelmei és a szolgakirályok mind,
               késő éjig tartott az áldomás, fogyott a bor, nőtt az öröm; a bajnokok <hi>kézíveik húrját pengetve</hi> daloltak borról és vérről, örült
               mindenki, midőn a király is víg volt, tán először életében, a halál angyala emberi
               alakban, ki soha sem tudott örülni, ki mindig komoly, szomorú volt, mintha mindig
               azon százezreket látná maga előtt, kiket megölt és akiket meg kell még ölnie; ma víg
               volt életében először és utolszor.</p>
            <p> Éjfél után visszavonult palotája belsejébe. Az álom lezárta szemeit, feje szép
               kedvese keblén nyugodott, a nehéz korona leesett róla; a vigadók éneke olykor
               keresztülhallott hozzá.</p>
            <p> És álmodott. Egész élete végigfutott szemei előtt –, látta csatáit – a futó
               ellenséget, repülő nyilak fellegeit –, látta a királyokat trónja zsámolyánál –, látta
               a városokat elenyészni a föld színéről, korona alakú hullócsillagok futottak alá az
               égről. Az ég távolában egy csillag ragyogott felé. Minden győzelme után fényesebben
               szokott ragyogni. A csillag közelebb jött hozzá. Sugára rásütött homlokára, valami
               túlvilági melegséggel, szép Ildikó csókja volt e melegség. A király mindig közelebb
               látá a csillagot, s ha visszatekinte, oly alant maradt tőle a föld. Kinn a táltosok
               csillagimádó éneke rezgett az elnémult éjszakában. Egy pillanatban sikoltva ugrott
               fel kerevetéről Ildikó és száz mérföldnyire onnan a <hi>byzanci
                  császár. Ez álmában látta Attila kézívét kettétörni,</hi> amaz Attila vérét érzé
               végigfolyni keblén. A hun király, az Isten ostora, visszatért ahhoz, aki küldé.</p>
            <p> Midőn vezérei eljöttek őt felkölteni, már akkor ő őseinél vala, a napsugáros
               mezőkben, egy csillaggal közelebb ősi istenéhez, a naphoz.</p>
            <p> Diadalról álmodva, szerelmet élvezve, s mégis elvérezve halt meg.</p>
            <p> Holttestét <hi>hármas koporsóba</hi> tették; ki soha nem viselt magán
               aranyat, holta után arany-, ezüst- és vaskoporsóba záratott. Most ott nyugszik
               valahol a Tisza medrében. Sírásóit, kik eltemették, visszatértükben a hunok
               legyilkolták, hogy soha meg ne tudhassa senki a helyet, ahol Attila nyugszik.</p>
            <p> Ha a fő meghalt, a test utánavész. A népek, kiket Attila egy korona alatt egyesíte,
               holta után feloszlottak alkatrészeikre.</p>
            <p> A három királyfi egymás ellen támadt és a szövegséges népek őellenük, a <hi>Netád</hi> (tán Hernád?) folyó mellett zavart csata támadt, tízen
               harcoltak három ellen és ez a három is egymás ellen. Hun harcolt a hunnal, amit
               szittya nyíl el nem pusztíta testvéreiből, megölte a góth kard, a gepida hellebard, a
               sarmata kopja a nagy hun birodalom egy nap alatt összeomlott.</p>
            <p>
               <hi>Ellák,</hi> Attila legnagyobb fia, a harcban elesett, <hi>Dengezics</hi> fejét tizenhat év múlva a Hyppodromban mutogatták.
                  <hi>Csaba</hi> a megmaradt töredékkel bevonult Erdély hegyei közé,
               ott megtelepült, s a maroknyi székely nép mindaz, mi a hun népből és a hun
               dicsőségből a késő századok számára megmaradt; nem örökölve ősei nevét, de örökölve
               harci nagyságát, tiszta erkölcseit és szerencsétlenségét.</p>
            <p> S hol egykor a nagy hun nemzet lakott, nem maradt más emlék, mint egy-egy nagy <hi>halom</hi> a síkon, mi ott tán a csatában elesettek összehordott
               testeiből támadt, melyet máig is <hi>„hunhalomnak” neveznek.</hi>
            </p>
            <p> Minden fűszál, mit most rajta lenget a szél, egykor harcos vitéz volt e téren,
               kiknek számára kicsiny volt az egész föld… Milyen kis helyen megférnek most együtt…
               Egykor a harcok tárogatója beszélt hozzájuk, most a pásztor tilinkója szól le róluk;
               körül a rónán nyugodtan legelésznek a nyájak.[19] Ennyit jegyez föl a hagyomány a
               XIII-ik században élt Kézay Simon nyomán. <hi>(A hadak útja. E cím
                  alatt írtam meg azt a népregét, mely századokon át fenntartotta magát a magyar
                  néphagyományok között. Azt hitték, hogy Csaba vezér még vissza fog térni az
                  őshazából, az itt maradt népét megvédeni. Valahányszor nagy veszedelem fenyegeté a
                  kis székely nemzetet, mindig a Csaba vezér jöttét várták, azt tarták felőle, hogy
                  az éjjeli égen keresztülvonuló tejút az ő harcosai paripáinak a patkónyomaiból
                  támadt, s azért a tejutat ma is „hadak útjának” nevezik.)</hi>
            </p>
         </div>
         <div type="chapter">
            <head>Új rokonok</head>
            <p> Attila palotája a Tisza mellett sok ideig pusztán maradt; az elbúsult nép szertement
               a világba; a sírokat a források mellett benőtte a vadbokor; Hunnivár térein őzek
               legeltek; midőn egy napon, mintha híva lettek volna átvenni az elpusztult örökséget,
               távol napkeletről megjelentek az avarok: szép, termetes barna képű hadfiak, csillogó
               fekete hajfürtjeik hosszú tekercsekbe szalagok közé fonva verték vállaikat; a kard
               úgy illett kezükbe, a lovat úgy tudták ülni, mint elődeik, kik hajdan itt
               tanyáztak.</p>
            <p> S újra hangzott az ismert harckiáltás a hegyektől a tengerig; az elhagyott oltárokon
               újra kigyulladt a szent tűz; hangzott a „<hi>hegedősök”</hi> éneke a
               fákkal benőtt sírokon, s a hun betűkkel beírt rovásokat, mik Attila tetteit hirdetve
               a palota faoszlopaira voltak vésve, folytatták az avar írástudók, utána róva saját
               betűikben a <hi>Chaganok</hi> viselt dolgait, mely betűket még azután
               sokáig használtak az itt maradt székelyek.[20] </p>
            <p> A szittya fegyverek ismét adófizetőkké tevék a byzanci birodalmat, legnagyobb
               Chagánjuk, <hi>Baján,</hi> diadalban és egyszerűségben hasonmása lett
               Attilának, mint a lehunyt napnak a hold.</p>
            <p> Az újonnan jött szittya nép kilenc <hi>várat</hi> kerített harcos
               tömegei számára. Némelyik háromnapi járóföld volt kerületben, ezeknek magas
               faderekakból vert sáncain belül építé falvait az előrevigyázó nép, s ha üldözék, ide
               vonult vissza, ők hányták fel azon roppant hosszúságú árkokat is, mik Magyar- és
               Erdélyhonban máig is „<hi>csőszárkoknak” neveztetnek.</hi>
            </p>
            <p> Néhány év előtt a Dunántúl egész nagy sírmezőt fedeztek fel hazai régészeink,
               melynek sírvermeiben őseink csontmaradványai mellett azoknak fegyvereit, ékszereit,
               csatjait, zabláit és kengyeleit is feltalálták. Jellemzők azok a nagy karikájú
               függők, melyek nagy körte alakú lógókkal a férfiak fülkagylójára akasztva
               viseltettek.</p>
            <p> Kétszázötven év küzdelmei az ő nevüket is letörülték a földről; a frank császár, <hi>Károly,</hi> akit a história nagy névvel tisztelt meg, kiűzte őket e
               földről. Üresen maradtak a<hi> gyűrűvárak,</hi> Attila palotájában
               elnémult a nemzeti ének, s ha hitelt adhatni mohos köveknek, a keresztyén hitre
               tértek számára hét templomot építtetett Nagy Károly, miknek egyike (Ócsa) máig is
               fennáll ódon, elfeketült góthikus boltozataival, most a reformátusok temploma; egy
               másiknak romladék alapján e felírás találtatott:</p>
            <p>
               <hi>Ócsa, Bócsa, Bocska, Kócsa, Madocsa, Kalocsa, Babocsa; Has septem
                  ecclesias aedificavit Carolus Magnus.</hi>
            </p>
            <p> (Ha a Magnus névmellék nem vezetné félre az értelmet, hajlandók volnánk Róbert
               Károlyt érteni alatta.)</p>
         </div>
         <div type="chapter">
            <head>Magyarvár</head>
            <p> A <hi>Kaukazus</hi> vidékén, a<hi> Kuma</hi> partján áll
               egy város omladéka, melyet most is <hi>„Madzsar”</hi>-nak neveznek.</p>
            <p> Hajdan nagy és hatalmas nemzet lakott itten, kinek fejedelmeit a görög császárok
               látogatták, erényes, tiszta erkölcsű, egy Istent hívő nép; szép női szemeiről, délceg
               ifjak kardjáról sokat beszélnek az évkönyvírók.</p>
            <p> Most e város körül megnőtt a fű, falait nem rontotta le senki, lakóik önként hagyták
               el azt s más nem jött bele helyettük, azóta senki hozzá sem nyúlt az elhagyott
               házakhoz, csak az idő rongálta meg a múló építményeket, a kő megfeketült, a rózsaszín
               cédrusoszlopok, miket a szú nem bánt, ismeretlen írásjegyeket tartogatnak még
               magukon, a többi fát lerohasztá az idő és a féreg; de az elrendezésben, a külső
               alakzatban meglátszik az a saját építési rendszer, mely a Priscus által leírt
               fővárost juttatja eszünkbe.[21] </p>
            <p> A környék lakói, kik itt legeltetik lovaikat, sokat tudnak beszélni az itt lakott
               népről, azt is tudják, hogy azok innen továbbmentek keletnek…</p>
            <p> A históriaírók tényeket keresnek, ha okot akarnak találni, azt mondják: hogy a
               szomszéd <hi>besenyők</hi> harcai elől mentek el innen a magyarok.</p>
            <p> Miért mentek volna harc elől harc elé? Ismert ellenség elől ismeretlenhez? Ez a nép,
               mely tíz évvel később a spanyol Pyrenaeokig vitte fegyvereit, mely harcolt az
               Appeninokon túl, s Konstantinápoly kapuját bevágta bárdjával, miért kerülte volna az
               összeütközést a szomszéd népeivel?</p>
            <p> Miért ne mondhatnók: hogy elhívta a magyarokat régi hazájukból a belső ösztön, mely
               a vándormadarat ősszel elköltözni készti? Hogy firól fira szállt közöttük az
               őshagyomány <hi>Attila országáról,</hi> a gazdag apai örökségről? S a
               minden költőibb eszmére fogékony nép fölkerekedett visszafoglalni az ígéret
               Kanahanját, a tejjel-mézzel folyó földet, beékelve magát ellenséges elemek közé, mik
               közül egy sem testvére…?</p>
            <p> A harcosabb faj különvált; mintegy kétszázezer férfi lóra ülve megindult az új hazát
               felkeresni; a gyávább ivadék, ki a békét jobb szerette, felhúzódott északnak
               gulyáival, nyájaival, kénytelen volt azután mindig feljebb-feljebb menni, s most a
               jeges <hi>Obi</hi> partján, az örök hóval fedett mezőkön, hol a hosszú
               göncöl-éjeket az ijesztő északfény s a hideg hold világítja, az örömtelen földön,
               mely csak űzött vadnak hazája, ahol már bokor sem terem, hol az iramszarvas a hó
               alatt termő mohot legeli, hol a nap fél évig fel nem jön az égre; ott él egy nyomorék
               törpe troglodyth faj, termete erőtlen, csenevész, alig magasabb négy lábnál, feje
               összelapult, szegletes, széles szája, kicsiny szemei, egész arca a lélek állati
               butaságának képe, kinek szíve semmi gyönyört, semmi vágyat nem ismer, kinek egyetlen
               ösztöne a mindennapi éhség, kinek lelkében semmi magasabb érzelem nem lakik, ki
               semmit nem tud, semmit nem szeret, nem ismeri e nevet: „haza”, még nőjét sem szereti,
               kínálni szokta azt az idegennek, s mit az emberek legvadabb faja s az állatok
               nemesebbjei is éreznek, az Isten lételét: ő nem sejti, semmi vallása nincs!… És ez a
               nép oly nyelvet beszél, melynek szabályai a magyaréval azonosak, melyet a
               nyelvtudósok a magyar rokonai közé soroznak, s tagjául nevezik azon büszke családnak,
               ki lánglelke hírével ezredéves éltet vívott ki magának az idegen fajok között, ki még
               most is egyike az Isten legszebb, legnemesebb népeinek.</p>
            <p> Mivé teszi a lélekkülönbség az ugyanazon faj külön részeit?[22] </p>
            <p> A honfoglalásra megindult magyarok hét vezért választának maguknak, kik közt első
               volt a hatvannégy éves <hi>Álmos,</hi> kit azért neveztek így, mert
               anyja, <hi>Emeza</hi> azt álmodá, midőn vele teherben volt: hogy tüzet
               szült, mely tűz egész országokat lepett el.[23] </p>
            <p> A többi vezérek nevei voltak: <hi>Lebed, Kund, Und, Tas, Huba</hi> és
                  <hi>Töhötöm.</hi>
            </p>
            <p> A hét vezér a fejedelemválasztás művét egy serlegbe csorgatott vérével pecsételé
               meg. Karjaikat felhasítva, késeikkel, az összeomló nemes vér áldozatával jelképezék
               egyetértő gondolataikat. E véráldozat esküvés volt a honalkotmány sarkalatos
               pontjaira, hogy amíg Álmos családja fennáll, fejedelmet mindig abból válasszon a
               magyar – hogy a szerzendő új hazát egyenlően és igazságosan osszák fel a nemzetségek
               között – hogy a fejedelem előtt hivatva és hivatlanul szabad tanácskozási joga legyen
               a vezérek maradékainak – hogy aki e szövetséghez hűtlen lesz, akként omoljon vére,
               mint a hét vezér vére íme kicsordult. Ez volt az első ünnepélyes tény, mely a magyar
               népet nemzetté alakítá, s ezredévet ért alkotmányának gyökereit a földbe verte.</p>
            <p> Elindulásuk előtt törvényeket alkotának. E törvények rövidek és egyszerűek, miket
               egyszerű, szabadságszerető nép, a maga természeti ős eszével alkotott ezer év előtt.
                  <hi>Birtokfelosztás, közteherviselés, felelős kormány,
                  népképviselet.</hi> Ezek voltak a legelső magyar törvények alaptételei, miket
               közös pohárba csorgatott vér szentesíte.</p>
            <p> Hol vették magukat e korán érett eszmék a keleti despotismus országai közepette?</p>
         </div>
         <div type="chapter">
            <head>A testvérnépek</head>
            <p> Gyors és ellenállhatatlan volt a honkeresők utazása, meg nem pihenve sehol, jutottak
               el a <hi>Volga</hi> vizéhez, a férfiak lóháton, a nők tömlő tutajokon
               keltek át rajta, s végighaladva a <hi>Zuzdáli</hi> ember-lakatalan
               pusztákon, a<hi> Don</hi> és <hi>Dezna</hi> között
               először találtak egy népre, mely a határaikon betörőket karddal fogadta. <hi>E nép is magyar volt.</hi>
            </p>
            <p> Évek óta ott lakott már, máig is találnak azon helyeken régi sírokra, mik négyszögű
               kövekkel vannak lenyomtatva; mikben elhamvadt hősök porával vegyülve bogláros görbe
               kardokat, sarkantyúkat, arany és ezüst gombokat találni, minőket egykor a magyarok
               viseltek.</p>
            <p> E magyar törzsök volt a kievi <hi>kunok</hi> népe.</p>
            <p> Amint a jövevény magyarok határaikra értek a hét vezér alatt, a kunok hét vezére is
               kiállt ellenük a csatasíkra: <hi>Ed, Edőm, Ete, Bongor, Uzád,
                  Bojta</hi> és <hi>Rétel.</hi>
            </p>
            <p> Különös, hogy e magyar fajok mind <hi>hét</hi> vezér alatt szolgáltak,
               mintha vallásukhoz tartozott volna e szent szám.</p>
            <p> Minden nép, mellyel útjában találkozott Álmos, meghódolt előtte kardhúzás nélkül,
               csak ezek álltak ki a fegyver terére a hódítók ellen, nem ismerve elleneiket s nem
               ismertetve általuk.</p>
            <p> De amint összerontottak, <hi>csata</hi> helyett <hi>ölelkezéssé vált</hi> a találkozás, az elszakadt testvérek egymásra ismertek, a
               vérontásnak szánt helyet öröm és áldomás szentelte fel, s a kis sereg egy erős testté
               olvadva kelt ki a találkozásból. A testvérek hazája <hi>Lebed</hi>
               magyar vezér után elneveztetett <hi>Lebediának,</hi> az a nagy erdő ott
               a Don partján viselte a Lebedin nevet.</p>
            <p> Ezek adták tudtára az újon érkezteknek, hogy a keresett hon még odább van, messze
               innen havasok csúcsai rémlenek a láthatáron, Attila egykori országa még azon is túl
               van, s a pihenés napjai után a két eggyé forrt nemzetág megindult együtt a havasok
               felé.</p>
            <p> Elöl a férfiak délceg lovaikon, középett a nők és gyermekek, négykerekű szekereken,
               amiket magyar találmánynak lehet nevezni, mert másutt csak a kétkerekű kocsikat
               ismerték. A „göncöl szekere” elnevezés legrégibb tanúbizonysága a magyarok által
               használt négykerekű szekérnek, hátul a nyájak, miknek teje és húsa nyújtja élelmüket,
               így mentek untalan előre, nem pusztítva, nem égetve, mint a rabló mongol csordák,
               hanem mint jámbor jövevények, kik az ígéret földjére zarándokolnak, mindenütt
               szívesen fogadtatva a népektől, kiknek országain keresztülvonultak.</p>
            <p> A Lebediában hátramaradt néptöredék még azután három évig legeltette nyájait a
               megszokott földön, midőn egy túlnyomó népfaj, a besenyők seregei elárasztották
               környékét; ezek is hét vezérrel jöttek, neveik <hi>Ertem, Csúr, Gyula,
                  Kulpa, Dalmat</hi> és <hi>Kopon.</hi>
            </p>
            <p> A lebediai magyar faj szövetkezve Kabar rokonaival, ismét kiállt földje védelmére,
               de most a rokonok vadabb ivadéka véres csatába keveredett velük. A magyarok
               elvesztették azt, s felszedve sátraikat, odábbmentek egy országgal, elfoglalva a <hi>Búg</hi> és <hi>Szereth</hi> közti termékeny földet s
               nevezve azt <hi>Etelköznek.</hi> Sokan visszatértek az elhagyott
               Magyarvárba, a Kuma partjaira, egy rész a Kaukaz hegyeibe menekült, talán most is ott
               van.</p>
            <p> Különös sajátsága volt a néperkölcsnek, mely e fajnál uralgott, hogy földjét soha
               sem szerette úgy, mint szabadságát, ha ellene elfoglalta honát, otthagyta neki, maga
               ment jobb hazát keresni, a rabszolga kényelmeiért senki sem maradt oly helyen, hol
               faját megalázták.</p>
         </div>
         <div type="chapter">
            <head>Az ősi vallás</head>
            <p> Keresztyén hitalapítóink szent térítő gerjedelmükben oly hő buzgalommal irtának ki
               minden, a régi pogány hitről tanúságot tehető emléket, hogy jelenleg alig találhatjuk
               azoknak nyomát másutt, mint idegen írók könyveiben, s saját nyelvink és népszokásaink
               öntudatlanul megmaradt egy-egy foszlányában.</p>
            <p> Ezek is csak arra valók, hogy örök kételyeket, megfejtetlen föladatokat támasszanak
               elénk, miknek legköltőibb magyarázatát is lerontja a bizonytalanságról való
               meggyőződés.</p>
            <p> Kik és mi nevűek voltak a magyar ősvallás istenei? A zend hit <hi>Adurja</hi> volt-e azon <hi>Hadur,</hi> kinek képében <hi>napot, tüzet</hi> vagy<hi> háborút</hi> imádtak? <hi>Ahriman</hi> volt-e azon gonosz isten, kinek neve máig is az <hi>„”</hi> szóban rejlik? S az a hideg szél, melyet a székely „<hi>nemeré”</hi>-nek nevez, volt e nálunk a szél-isten?</p>
            <p> Kik voltak azon alakok, melyek máig is a csillagok neveit viselik: a<hi> göncöl,</hi> a<hi> nagy kaszás,</hi> a <hi>fiastyúk?</hi> A népmondák aranyvárakról, rézkirályról, a
               silleányról (villi), lidérctűzről, boszorkánynyomásról nem a pogány mesehit
               költeményei-e? Mikor az erdélyi pór azt mondja: hogy a „csoda” verje meg!, nem valami
               régi isten vagy ördög nevét említi-e fel ebben? Mindezek oly kérdések, mikre a
               felelet meg van halva.</p>
            <p> Mi szerepet játszottak pogány elődeink népéletében a hazába vezérlő turul, a fehér
               szarvas, a pusztában lakozó alirumna jósnők, a varázslók, a garaboncok, rémek,
               tündérek, törpék; az álomlátások, hősök, a négy elem tisztelete? Mindezeket gazdag
               adatbőséggel fejtegeti Ipolyi Mythologiája, melynek azonban legalaposabb kútforrása
               ismét csak a néphagyomány, miután e tárgyakról az írott betű nagyon kevés.</p>
            <p> Annyit tudunk, hogy őseink források mellett <hi>tűzhalmokon</hi>
               áldoztak, papjaikat <hi>Gyulák-</hi>nak, jósaikat <hi>Táltosok-</hi>nak nevezték, <hi>áldomásaikon</hi> egy közös
               serlegbe csorgatták vérüket, mely szerecsendió-serleg sokáig megvolt a Sándor-család
               birtokában, a pogány isten képét <hi>bálványnak</hi> nevezték, a
               tetszhalált <hi>„elrejtőzés”</hi> csodájának hitték; s ezen hasonlatok
               nyomán tán azonosíthatók a zend-vallás követőivel; s mint azok ragaszkodtak vallási
               hittel a <hi>fehér színhez</hi> viseleteikben, úgy őseink fehér lóval
               áldozása s a magyar viseletekben máig is megtartott előszeretet a fehér szín iránt
               tán szinte elfogadható némi vallásrokonság jeléül.</p>
            <p> Idegen historikusok emlékeznek nagy <hi>négyszögű kövekről,</hi> mik
               őseink sírhalmait fedezték, magas <hi>tűzhalmokról,</hi> miken örök tűz
               égett, <hi>rovásbotokról,</hi> mikre titkos rúnáikat írták, <hi>nemzeti</hi> zsolozsmákról, miket szittya szüzek énekeltek, Manes
                  <hi>vörös-zöld köpenyéről</hi> s „ördöngh” című <hi>rózsás</hi> és <hi>tulipános</hi> könyvéről, a<hi>
                  Rhabonbánokról,</hi> a <hi>szerecsendió-kehelyről, Hadur</hi> égből
               esett <hi>kardjáról.</hi>
            </p>
            <p> Mindez emlékek örökre el vannak veszve. Az oltárköveket a vizekbe hányták, a
               rovásbotokat elégették, a rózsás és tulipános könyvet <hi>Sapor</hi>
               király vetteté a tűzre, Hadur kardját <hi>Salamon</hi> király anyja
               ajándékozá idegen fejedelemnek; s a fennmaradt homályos emlékekből csupán egy ki nem
               magyarázott rejtélyes fogalom támadhat bennünk az ősi pogány hitről, melyet kegyes
               királyainak keresztyéni buzgalmukban még a tudományos világ számára is örökre
               kiirtottak.[24] </p>
         </div>
         <div type="chapter">
            <head>Útközben a haza felé</head>
            <p> A byzanci írók szerint Krisztus után 884-ben költözött ki ősi hazájából a honfoglaló
               magyar nemzet. Az első tartomány, melyben néhány évig letelepedtek, Lebedia név alatt
               jegyeztetett föl. A történetírók, régészek egymással kergetőznek annak vitatásában,
               hogy mely tájról kerültek elő a magyarok? Erre a kérdésre egy biztos útmutatónk
               felel: maga a magyar nyelv. A magyaroknak huzamosb ideig kellett tenger mellett
               lakniuk, mert különben nem hozhattak volna magukkal olyan szavakat, melyek a
               tengerélet fogalmával vannak összekötve, s egészen eredetiek, mint „tenger, öböl,
               örvény, zátony, vitorla, árbóc, kagyló”.</p>
            <p> Anonymus szerint a Hetumogerek (hét magyar) Dentumogeriából jöttek Lebediába, ott
               azonban három év múlva a besenyők által szorongattatva, kétfelé szakadtak; egy részük
               fölfelé ment északnak, ott parasztoskodott sokáig, a másik rész lefelé vonult délnek
               s megállapodott Etelközben.</p>
            <p> Etelközben időzésük alatt jegyeztetett fel róluk az a fényes hadjárat, melyet <hi>Árpád</hi> fejedelem fia, <hi>Levente</hi> vezetése
               alatt, a Dunán átkelve hajtottak végre Bölcs Leo görög császár felhívására Simon
               bolgár király ellen, akit legyőztek és megsarcoltak.</p>
            <p> Itt választották meg Árpádot fejedelmüknek az elaggott Álmos helyébe.</p>
            <p> A hat vezér, tőrével felhasított karjából vért bocsátva a szent serlegbe, szerződést
               kötött a nemzet és a fejedelem között, melynek ez a hat pontja lett megállapítva:</p>
            <p> 1. Amíg Árpád nemzetsége él, mindig abból legyen a nemzet fejedelme.</p>
            <p> 2. Ami hazát elfoglalnak, az mindnyájuk között igazságosan osztassék fel.</p>
            <p> 3. A vezérek, kik a fejedelmet szabadon választották urukká, maguk és utódaik mindig
               részt vegyenek az ország kormányzásában.</p>
            <p> 4. Aki hűtlenné válnék a fejedelem iránt, vagy viszályt támasztana a nemzetben,
               annak a vére kiontassék, mint ahogy az ő vérük csorgott az eskütételnél.</p>
            <p> 5. Ha a szerződést akár a fejedelem, akár a vezérek megszegnék, átok alá
               vettessenek.</p>
            <p> 6. Aki a nemzet országos gyűlésére meg nem jelenne, az keresztülszúrassék.</p>
            <p> 889-ben a magyarok etelközi hazájukat is elhagyták a görög krónikások szerint azért,
               mert újból szorongattattak a besenyők által. Ez azonban hihetetlen. A besenyő
               nemzetről semmi történetíró nem jegyzi fel azt a neki tulajdonított nagy hatalmat:
               vezéreik nevét nem találjuk megörökítve sehol; ellenben megállapított adat, hogy
               ugyanaz a magyar nemzet Árpád vezérlete alatt, Etelközt elhagyva s nyugat felé
               vonulva, az útját álló orosz és kun egyesült seregeket tönkreverve, azoknak
               fővárosát, Kievet is ostrom alá vette, s nagy áldozatok, teveteher számra küldött
               drága öltözetek árán volt rábírható, hogy az ostromot megszüntesse, mely után a
               fajrokon kun nemzet csatlakozott hozzá, szintén hét vezér alatt, akiknek nevei
               voltak: Ede, Edömér, Ete, Bögér, Acsád, Vajta és Kecel. Az oroszok közül is sokan
               csatlakoztak hozzájuk.</p>
            <p> Inkább elfogadható az a föltevés, hogy a nép által emlékezetben tartott Attila
               örökség utáni vágy vezette őket Magyarországba s az készteté a Kárpátokon
               átkelésre.</p>
            <p> A hagyomány azt mondja, hogy amikor már Lengyelországban voltak, a táborukat kísérő
               sasok és keselyűk seregestül csaptak le rájuk s karmaikkal, csőreikkel vagdalva őket,
               kényszeríték a hegyszoroson keresztülvonulásra.</p>
            <p> Az első harca volt a magyar nemzetnek Laborc bolgár vezérrel, mely annak sasfészke,
               Ungvár elfoglalásával végződött.</p>
         </div>
         <div type="chapter">
            <head>Árpád (896)</head>
            <p> Ha Attilában bámultuk az emberentúli lényt, kinél a harc célja maga a harc volt, ki
               csak országokat rontani és nem szerezni jött, Árpádban elismeréssel kell fogadnunk a
               nagy embert, ki népének hazát és jövendőt alapított.</p>
            <p> Bátran nevezhetjük őt hazánk legnagyobb státusférfiának, kinek hódítása nem múlékony
               győzelmi mámor a nemzet történetében, hanem kezdete a századokra biztosított új
               életnek.</p>
            <p> A hagyomány szerint a vándor népfajoknak szokásuk volt, midőn új hont akartak
               elfoglalni, az öreg fejedelmet az ország határán megáldozni, ki maga önként lépett a
               máglyára, melyen elhamvasztották, tetterős fiára bízva a hadverés munkáját: így
               tettek Álmossal is.</p>
            <p> Egy puszta hódítónak nem lett volna e föld megszerzése nehéz mű. A magyarok <hi>hét vezérre</hi> osztva, akiknek nevei voltak Árpád, Szabolcs,
               Gyula, Kund, Lehel, Vérbölcs és Örs, 216 ezer harcost számláltak, a kunok hét
               vezéreinek serege, s az Etelközben letelepült magyar–kabár nép e számot mégegyszer
               annyira szaporítá; ily haderővel könnyű leendett Magyarhon akkori lakóit legyőzni; de
               Árpád nem akarta nemzetét pusztító vész gyanánt mutatni be azon népeknek, kikkel
               majdan együtt kell élnie, nem akart égetve, gyilkolva jelenni meg a már akkor művelt
               Európában, tudva ősei példájából: hogy a puszta erőszakon alapult hatalom nem tart
               soká.</p>
            <p> Az Attila országáról való rege elég ok lehetett népének azt örökségül
               visszakövetelni s fegyverrel elvenni;[25] de nem volt elég Árpádnak, kinek lelke a
               jövő századokba látott.</p>
            <p> Megvonult eleinte békességben azon kis földrészen, mi a <hi>Tisza</hi>
               és <hi>Sajó</hi> között van, mit az ellene támadt Laborc vezér leverése
               után elfoglalt, s titkon fékezve tartogatá nem ismertetett hatalmát, míg az európai
               fejedelmek valamelyike szomszédjaival hadba keveredve őt segélyül hivandja, s jogot
               szerez számára azokat legyőzni.</p>
            <p> Nem sokat kellett várnia, azon időben a fejedelmek nagyon könnyen készen voltak a
               harccal. <hi>Arnulf</hi> német fejedelem hívta őt segélyül, és ő
               sohasem támadott, hagyta magát megtámadni azoktól, kikkel harcolni akart; midőn
               legyőzte, nem irtá ki a férfiakat, hanem barátaivá tevé, ha elűzte fejedelmeiket, a
               népeket nem tette rabokká, hanem alkotmánya jogkörébe fogadva, szabadabbakká tevé,
               mint voltak önfejedelmeik alatt.</p>
            <p> Az így meghódított népek egybeforrtak az új nemzettel, oszták sorsát, tisztelték
               törvényeit, szolgálták fejedelmeit, s egész a mohácsi csatáig nem mutat példát a
               história: hogy valamelyik népfajnak eszébe jutott volna magyar rokonaival való
               egységét, azt az annyi közösen érzett csapás és veszélyben megedzett szövetséget
               járomnak nevezni.</p>
            <p> Sőt Árpád szerencsés politikája mellett nemcsak a bennlevő népfajok fogadák örömmel
               az új uralmat, hanem mindenünnen, a saját despotáik kényét megunt népek ide jöttek
               letelepülni, a maga szabadságát védeni s a másét tisztelni tudó nép közé.</p>
            <p> Ide jött az ellenséges besenyők egy része, a <hi>Maros mellé</hi>
               települve, Billa és Boksa alatt ismaeliták, kiknek <hi>Pest
                  környéke</hi> mutattatott ki lakhelyül, ismét új besenyők Tómi vezér alatt
               eloszlatva a <hi>Tisza</hi> és a<hi> Fertő mellé.</hi>
               Oroszok, kik Olga hercegnőjük vaspálcája elől bujdostak ide. Hedrich alatt németek,
                  <hi>Csallóköz lakói.</hi>
            </p>
            <p>
               <hi>Most e helyeken mind magyar lakik,</hi> s hogy annyi irtó háború
               után a magyar nép eredeti egymilliónyi számáról jelenleg több mint kilencmillióra
               tudott szaporodni, egyedül a nemes jelleme iránti rokonszenvnek lehet
               tulajdonítani.</p>
            
            <p> Amint már említettük, Etelközben Árpád <hi>Simon</hi> bolgár
               fejedelemmel kelt harcra, ki ellen Leo byzanci császár hívta segélyül.</p>
            <p> A magyar szövetséges sereg csatázási módja egészen elütött a többi népeknek a
               rómaiaktól eltanult rendszerétől.</p>
            <p> Nem három hadtestben, mint a rómaiak, hanem egy hosszú félkörben, egymással
               összeköttetésben álló ezredekre felosztva csatáztak a magyarok, gyorsan támadva
               elleneikre minden oldalról egyszerre, s ha azok első rohamuk tüzét kiállották,
               sebesen visszafordulva ismét s helyeikre nyargalva.</p>
            <p> Jaj volt a hadvezérnek, kit heve arra ragadott, hogy őket üldözze; alig bontotta meg
               csatarendét, a futó ezredek egy pillanat alatt visszafordultak ellene, vagy tőrbe
               csalták, honnét nem volt menekülés, s ha túlnyomó erőre akadtak, sebes lovaikon
               nagyobb embervesztés nélkül eltűntek üldözőik elől. Villámgyors mozdulataik,
               gyaníthatatlan hadicseleik s lehetetlennek látszó hadi merényeik zavarba hozták a
               legtapasztaltabb hadvezér számításait.</p>
            <p> Simon vajda az alsó Dunánál elvesztette ellenük a csatát, háromszor újítá meg az
               ütközetet, mindháromszor a magyarok győztek. Árpád elsőszülötte, <hi>Levente</hi> vezette az ütközetet. De ez a győzelem bosszúvágyat ébresztett
               Simonban. Segítségül hívta a besenyőket, s együtt támadt a magyarokra bolgár,
               besenyő.</p>
            <p> Árpád tehát összeszedte népét, s Kievnek kerülve ezt a várost ostrom alá fogta.
               Innen zsákmánnyal megrakodva visszafordult s a Vereckei-hágón át bevonult a mai
               hazába.</p>
            <p> Itt legelől <hi>Zalán</hi> bolgár népével találkozott. Követeket
               küldött, velük ajándékul 12 fehér lovat. Helyet kért népének a Sajóig, s a Dunából
               egy korsó vizet, Alpár földjéről egy nyaláb füvet. Zalán megadta.</p>
            <p> Most már a többi néppel gyűlt meg a baja.</p>
            <p> Mindenikkel döntő ütközet vívatott: – <hi>Gyelu,</hi> az oláh herceg
               ellen <hi>Töhötöm,</hi> a kazár <hi>Ménmarót</hi> ellen
                  <hi>Tas</hi> és <hi>Szabolcs,</hi> a déli szláv <hi>Glad</hi> ellen <hi>Bojta, Zuard</hi> és <hi>Kadosa</hi> vonultak.</p>
            <p> Gyelu elestével meghódolt Erdély, Glad serege a Tisza partján semmivé tétetett,
               három szláv <hi>Kujás</hi> s két besenyő vezér esett áldozatul, Glad
                  <hi>Pancsova</hi> várába húzta magát, s annak ostrommal bevétele
               után meghódolt.</p>
            <p> Mén Marót, a kazárok fejedelme, kit e melléknévvel a magyarok a soknejűség miatt
               ruháztak fel, legtovább állt ellent Bihar várában. A kazár faj nyelvrokona volt a
               magyarnak, de Árpád bejöttével nem csatlakozott hozzá, mint a kunok; sőt fejedelme,
               Marót dölyfösen utasítá vissza Árpád felhívását a meghódolásra, azt üzenve neki
               vissza, hogy az ő kötelessége a meghódolás. Árpádnak a jósok megjövendölék, hogy e
               hont ugyan meg fogja hódítani; de e honfoglaló harcban mind a négy daliás fiát el
               fogja veszteni. E négy fiú volt Levente, Tarkóc, Jelek, Jutócs. A jóslat beteljesült.
               A honfoglalás nyolc éve alatt mind a négy legény fiú elesett a harcokban. De
               született egy ötödik fia Árpádnak, Zsolt (Zoltán). Mikor aztán a két testvérnemzet a
               harcokban kifáradt, Mén Marót is elvesztette utolsó vitéz fiát, csak egy kisleány
               maradt, akkor meghódolt Árpádnak s a két ősz fejedelem nagy ünnepély mellett
               összeházasítá a fejedelmi gyermekpárt, kik akkor ötévesek lehettek. A hagyomány azt
               mondja, hogy Zsolt már akkor képes volt a kis kezével megvonni az apja kézíját.</p>
            <p> Arnulf német király látva a magyarok harci sikereit, fölkérte Árpádot, legyen
               segítségére a <hi>Szvatopluk</hi> elleni háborúban. Árpád nyomban <hi>Huba, Szoárd, Kadocsa</hi> és <hi>Bors</hi> vezéreit
               küldte a morva fejedelem ellen. Ez <hi>Zobor</hi> vezérét bízta meg,
               hogy útját állja a magyaroknak. De Zobor Nyitra mellett vereséget szenvedett, úgyhogy
               Árpád most már a Morva folyóig terjesztette ki országa határait. Csak egy fejedelem
               tartotta még ezután magát, <hi>Zalán,</hi> a Duna melléki bolgárok ura;
               valamennyi között a leghatalmasabb.</p>
            <p> A kölcsönös ingerlő felhívások után csatára készült a két fejedelem; Zalán Árpádnak
               ismeretlen eredetét hányta szemére, emez <hi>tizenkét fehér lóért</hi>
               állította eladottnak az országot, melyből a jelképül kért vizet, földet és füvet
               Zalán megküldé a követelőnek.</p>
            <p> Árpád ekkor a <hi>Sajó partján</hi> táborozott. E kis folyam látta a
               magyar nép <hi>első születését</hi> és <hi>első halálát,
                  mert háromszor halt meg e nemzet</hi> és <hi>háromszor született
                  újra.</hi>
            </p>
            <p> Zalán Simon vajdával egyesülve, fegyveres daccal lépett fel a hódító ellen,
               visszakövetelve a Sajó melléki földet, mit egykor önként engedett neki által, s az
               alpári mezőn, melynek füvéből ismertetőt küldött neki, síkra szállt ellene egész
               erejével, kiirtással fenyegetve a hatalmaskodó népet.</p>
            <p> Ekkor állt elő a végső legnagyobb csapásra maga a magyar fejedelem, kitüntetve
               eddigi rejtegetett hatalmát, a véres csatában, melyet maga vezénylett az egyesült
               bolgár seregek széthullottak, Zalán elfutott, birodalma nyomról nyomra meghódolt a
               magyar fegyverrel vagy barátsággal nyújtott kezének.</p>
            <p> A Kárpátoktól a Dráváig, eggyé született az egész haza, és e haza neve lett
               Magyarország. És e hazát mindig szerették gyermekei. Rövid idő múlva Attila városában
               ülték az áldomást ősapáink, víg cimbalom és fuvola mellett vigadva őskirályuk
               palotájában.[26] </p>
            <p> (Árpádnak Zalánnal megvívott harcát örökíté meg Vörösmarty „Zalán futása” című
               hőskölteményében.)</p>
            <p> Pusztaszeren kötötték meg a vezérek fejedelmükkel azt a szerződést, mely
               Magyarországnak első alkotmányos kormányzatául szolgált.</p>
            <p> (Most ezt a helyet az ezredéves ünnepély emlékszobra jelöli meg.)</p>
            
            <p> Árpád békében élt szomszédaival, ha vezérei némelyike ki-kiütött a közel
               tartományokra, az beleegyezése, sőt tudta nélkül történt, s ha ilyenkor a kóbor
               csapatokat megverték a szomszéd fejedelmek, Árpád nem vette harckérdésnek s nem kelt
               föl egész nemzetével bosszút állni, hanem tekinté azt az oligarcha kiskirályok
               magánügyének.</p>
            <p> Ily szabadcsapatok gyakran meglátogatták Bajor-, Morva-, Szászországot; egykor
               Olaszországban a Brentánál húszezer olasz hullott el egy csatában kardjaik alatt, de
               bármennyire barbár vonást rajzoltak is a csatákból az egykori históriaírók népünk
               jellemére, azt mind őszintén megvallják, hogy erkölcsei tisztaságát még a csaták
               dühében is megtartá, s bár néha az ostrommal bevett városban pogány haraggal
               gyilkolta le a papokat; de a női erényt, a szüzek tisztaságát mindenha tiszteletben
               tartá, s bár ezrenként hagyta maga után a holttesteket, lelket nem ölt soha, erőtlen
               nőt meg nem gyalázott, s ez elég dicséret oly nép erkölcsire, mely akkor támadt elő
               Schythia rengetegeiből, és amidőn hasonló dicséretet a keresztyén hódítók seregei
               nemigen sűrűen érdemeltek maguknak.[27] </p>
            <p> Az új haza felosztatott elfoglalói közt. Akinek ismerete van az újabb kori <hi>osztály-perekről,</hi> mikben legközelebbi vérrokonok félszázadig
               elcivakodnak az „enyém” és „tied” felett, s gyakran a nagyapáktól kezdett
               perpatvarnak az unokák sem érik végét, bíró és peres fél kihal, anélkül, hogy végét
               szakítaná: az csodálkozni fog azon nagy osztály egyetértő végrehajtásán, midőn <hi>egy nép</hi> örököl <hi>egy országot,</hi> s a bírónak
               azt <hi>milliók között</hi> kell „<hi>érdem szerint”</hi>
               felosztani.</p>
            <p> Minő tiszta erkölcsöt tételez föl e tény azon népről, mely ebben részesült, mily
               meggyökerezett érzelmet jog és törvény iránt, mily bizalmat és hűséget választott
               fejedelméhez, hogy egy szava az irigységnek, a mellőztetésnek, birtokvágynak nem
               lázadt fel a bírák ellen! s minő igazságszeretetet és tiszta látást a bírák
               részéről.</p>
            <p> Árpádnak nem egyedüli s nem legfőbb érdeme, hogy ez országot elfoglalá; hanem az:
               hogy a meghódított népeket kibékíté önnemzetével, hogy saját népét meg tudta
               jutalmazni, s országát nem iparkodott <hi>határain túl</hi> növelni,
               hanem <hi>határain belül</hi> erősíté.</p>
         </div>
         <div type="chapter">
            <head>Az első csaták</head>
            <p> Ok nélkül, vérszomjból a magyar nem kereste a csatát soha, de ha szemközt jött rá,
               ha felhívatott, nem is kerülte ki soha.</p>
            <p> Árpád kiskorú fia ellen a szomszéd németek nagy sereget gyűjtöttek; a magyar nem
               várta be a támadást, elébük ment Pozsonyig, s a németek elveszték az ütközetet s az
               ütközetben három püspököt, két fejedelmet és tizenöt grófot.</p>
            <p> A másik évben elesett a magyarok ellen viselt csatában a thüringi herceg, s Frank-,
               Bajor- és Svábország tapasztalá rettenetes látogatásukat.</p>
            <p> Ekkor Lajos, Nagy Károly utolsó ivadéka készíte új harcot Zoltán ellen. Mindkét
               fejedelem életkora együtt nem tett harminc évet.</p>
            <p> Augsburgnál találkoztak össze. Lajos elveszté az ütközetet, s a békét adóval
               vásárolta meg.</p>
            <p> Innen Olaszhon felé fordultak, hol szövetségesük, Berengár védte magát idegen
               ellenség és önnépe ellen. <hi>Bugot</hi> és <hi>Tas</hi>
               elgázolták mind a kettőt.</p>
            <p> Berengár később orgyilok által esett el. Haláláért a föllázadt <hi>Páviának</hi> kellett Zoltán fegyverei által égő áldozatul esni.</p>
            <p> Ekkor a dalmaták hívták őket segélyül Henrik német király ellen. Peuchennél csatát
               vesztett a király, s <hi>Werle</hi> várában menekülve, egy foglyul
               esett magyar vezér árán vásárolt magának <hi>kilencévi</hi>
               békekötést.</p>
            <p> Nehezen esett a magyarnak kilenc évig pihentetni a kardot, de megtartá adott szavát,
               híven, becsületesen, <hi>mint illik barbárnépekhez,</hi> kik nem
               ismerék a diplomatiai ürügyeket, szent szerződések megtörésére.</p>
            <p> A kilenc év leteltével három sereget indítottak meg. Egyet <hi>Konstantinápoly</hi> felé, másikat <hi>Olaszországba</hi> Hugó
               király ellen, a harmadikat <hi>Henrik</hi> király ellen.</p>
            <p> Az elsőnek vezére <hi>Botond,</hi> bárdjával bevágta a császárváros
               aranykapuját, a második adót fizettetett az olasszal s a spanyol Pyrenaeokat
               fenyegeté, a harmadik megveretett <hi>Merseburgnál,</hi> kevés embert
               vesztettek, de csatát és dicsőséget igen.</p>
            <p> Egyet nyertek a csatából, a békességet; Zoltán nem vitt több hadsereget szomszédai
               ellen, s ha történt itt-ott kiütés, az az egyes vezérek céltalan műve volt, a nemzet
               összességének tudta nélkül.</p>
            <p> Az e csatában elvesztett hírt Zoltán fia, Takson készült visszaszerezni. A húsz év
               előtt elesettek fiai síkra szálltak megbosszulni apjaik halálát. A német király ellen
               föltámadott német fejedelmek hívták őket segítségül. De a csatatéren ellenük
               fordultak meghívó szövetségeseik, s a magyar sereg elárulva látta magát az ellenség
               közepette. <hi>Augsburg</hi> előtt állottak elleneikkel szemben;
               visszavonulásról szó sem lehetett.</p>
            <p> Itt három csapatra oszoltak; kettő <hi>Lehel</hi> és <hi>Bulcsú</hi> alatt átment észrevétlenül a<hi> Lech</hi> vizén, s
               oldalt ütve az ellenre azt már zavarba hozta; midőn Ottó király előnyargalt a <hi>szent dárdával</hi> kezében, melynek hegye a megváltó kezét átfúrt
               szegek egyikéből készíttetett, s a csatát helyreállítva megtámadóit visszaverte. A
               magyarok ismét elővevék régi hadicseleiket; de hátuk mögött azalatt a Lech vze
               kiöntött, s az űzött had, kit a kard éle el nem ért, a mocsárban lelte vesztét; az
               egyik csapatból csak <hi>hét ember</hi> maradt élve.</p>
            <p> E szégyenletes vesztés hírére a harmadik csapat Botond alatt bosszúvágytól égve
               vonult a fekete erdőbe, s amint a győztes német sereg a Rhenus felé vonult vissza,
               útját állta, s nagy részét dühös csatában leöldösve, visszaadá a véres kölcsönt, de
               azért nem hozta vissza annyi elhullt jó vitéz életét.</p>
            <p> E csatában megtanulhatá a magyar, hogy: <hi>a harci dicsőség csak a
                  szabadság védelmében s nem annak elnyomásában terem.</hi>
            </p>
            <p> Kevesebb nem lett a magyar nép e vesztés által, hanem lett – <hi>okosabb.</hi>
            </p>
            <p> A következett fejedelem, Geiza nem harcolt többé szomszédaival; országát belül
               iparkodott szilárdítani, kereskedést pártolt, művészeket hítt be; a keresztyén
               vallást pártolá; sőt szabad gyanítani, hogy azt neje, a férfias szellemű Sarolta
               kedvéért maga is fölvette.</p>
         </div>
         <div type="chapter">
            <head>Lehel kürtje</head>
            <p>
               <hi>Jászberényben</hi> máig is láthatni azt a becses ereklyét, mely
               egykor harcok lelke volt, s melyet most minden századik ember sem képes megfújni.</p>
            <p> A szép elefántcsont művön csaták alakjai láthatók bevésve, a rajz ki tudja mily
               régi, mely scytha ős vésője alól került!</p>
            <p> E kürt története érdekes. Vele járt ez a hős vezérrel minden csatáiban, szavára új
               élet ömlött a harcba; a hegytetőn, ha megfúvá, mérföldnyire elhallott zengése.</p>
            <p> Az augsburgi gyászos ütközetben, midőn a rend fölbomla már a magyar seregek között,
               nem volt ideje a vezérnek kürtjétől búcsút vehetni; lovát leszúrták alatta, s a
               paripája alá temetett hős kezéből kitekerték a kardot, mielőtt ideje lett volna azzal
               önszívét átdöfni, s fogva vitték a győzelmes Ottó eleibe társaival, <hi>Ursur</hi> és <hi>Bulcsuval.</hi>
            </p>
            <p> A fejedelmi bírák halálra ítélték a fejedelmi foglyokat.</p>
            <p> Nem fájt Lehelnek ez ítélet. Érzé, hogy megérdemelte, nem azért: hogy csatát
               kezdett, hanem azért, hogy <hi>azt elveszté;</hi> csak az fájt lelkének
               kimondhatatlanul, hogy akinek hívására jött be a magyar sereg az országba s kinek
               elpártolása miatt veretett meg, a pártütő <hi>Konrád</hi> is ott ült
               bírái között, kiket elpártolásának sikere kiengesztele iránta.</p>
            <p> Azt a kegyet kérte ki magának utolsó percében, hogy hadd fúhassa meg még egyszer
               kürtjét, ez elválhatatlan hű barátot, kit kedvese gyanánt szeretett mindenha, hadd
               fújja el rajta halotti énekét.</p>
            <p> Odaadták neki. Belefútt utoljára; hangzott hosszan, hangzott messze a búbánatos dal;
               a távol bércek szomorúan kiálták vissza hangját; a Lech mezején egy-egy haldokló
               bajnok ütötte fel e hangra fejét, hallgatva, figyelve az ismeretes rivallásra, s
               midőn az elenyészett, elhagyta ismét az egy percre visszatért lélek.</p>
            <p> Hosszasan, keservesen rezge el a véghang a kürtből, benne volt kifejezve egy vitéz
               életnek dicstelen halála.</p>
            <p> Maguk a poroszlók is elragadtatva hallgatták a bánatos hangot. E pillanatban
               kiszökött közülük Lehel, s amint Konrádot maga előtt látta állani, úgy sújtá főbe a
               nehéz kürttel, hogy egyetlen csapása alatt holtan rogyott össze.</p>
            <p> „Te fogsz előttem menni s szolgám leendesz a másvilágon”, monda Lehel.[28] </p>
            <p> Úgy ment a vesztőhelyre.</p>
            <p> Máig is látszik még egy nagy törés csorbája Lehel kürtjén. Az utódok azt mondják,
               hogy ez akkor történt.</p>
         </div>
         <div type="chapter">
            <head>Gyászmagyarok</head>
            <p> Azon hét ember, ki az egyik magyar csapatból életben maradt, eléktelenített arccal
               bocsáttatott honába vissza.</p>
            <p> A szigorú nép megvetéssel fogadta a gyalázattal visszatérőket. Elűzte őket
               házaikból, családjaikból kitagadta, úton-útfélen csúfolá: hogy miért nem tudtak ott
               meghalni, ahol a többi.</p>
            <p>
               <hi>Gyászvitézeknek, magyarkáknak</hi> csúfolták őket, verseket írtak
               róluk, azokat énekelték csúfságukra a nép között. Miért nem haltak meg ott, ahol a
               többi?</p>
            <p> Koldulva kellett élniük az országban, mely még koldusokat nem ismert, utódaik, kik
               azután származtak tőlük, becstelenek lettek, s mint vándor bohócok gyalázatos
               mesterséggel tengődtették életüket, míg Szent István összegyűjtetve őket az ország
               minden részeiből, egy kolostorba záratá Esztergomban, elnevezve őket <hi>Szent Lázár szegényeinek.</hi>
            </p>
            <p> (A gyászvitézek történetét felhasználta Szigligeti hasonló című darabjában.)</p>
            <p> A büszke nép megsiratta csatában elhulltjait, de sárral hajigálta a gyalázattal
               megmenekülteket.</p>
            <p> E nemzetnél <hi>a becstelenség volt a legutáltabb vétek s
                  legfélelmesebb büntetés a rabszolgaság.</hi> A hitszegő, az álorcás, a csatában
               gyáva kitöröltetett a nemesek sorából; de ellenben a rabszolga előtt is nyitva volt
               az út nemessé lehetni. Ez út volt a dicsőség, a honszeretet útja; a rabszolga ura
               oldalánál küzdött a csatában, s ha bátor volt, ha tudott lelkesülni honáért, annak
               édes fiává lőn: nemes vitéz, mint a többi.</p>
            <p>
               <hi>Csak a gyáva maradt rabszolgának.</hi>
            </p>
            <p> Az ily nemesi rendet kasztnak nem lehet nevezni, melynek sorompói nyitva álltak az
               érdem előtt, s csak a gyalázat elől zárultak el. Inkább lehetne azt a hajdankori „<hi>becsületrendnek”</hi> nevezni.</p>
         </div>
         <div type="chapter">
            <head>Az amazon</head>
            <p>
               <hi>Kupa</hi> várában vígan voltak. A <hi>fejedelem
                  feleségét</hi> szidták. A főuraknak különben is szabad szájuk volt, hát még mikor
               a bor is hevíté fejüket. Egyiknek panasza volt a fejedelemnő ellen: hogy férjét ő
               kormányozza, másiknak: hogy az országgyűléssel megtiltatá a főuraknak saját
               vállalkozásukra rablóhadat viselni. Egy harmadik az általa kezdett cserekereskedést
               ócsárolta, „még ismaelitákat csinál belőlünk!” A negyedik orrolt a keresztyén
               papokért, kiket nem szabad többé agyonverni, és mind valamennyi haragudott reá azért,
               amiért oly csodaszép, oly bájoló volt, és hogy hódolataikra mégsem ügyelt.</p>
            <p> Ha panasszal léptek a <hi>királyné</hi> elé, ekkor a bájos, mosolygó
                  <hi>asszonyra</hi> találtak benne, kinek egy tekintete leigézi a
               haragot, s ha az <hi>asszonyhoz</hi> akartak szólni, akkor a <hi>királyné</hi> állt elő hideg, méltóságos arcával, mely megfagyasztá
               a szerelmet.</p>
            <p> Éjfél után a toronyőr kürtje vendégek érkeztét hirdeté, a csatlósok egy nőt
               jelentének, ki kíséretével jött, az ajtón a fejedelemnő lépett be – Sarolta.</p>
            <p> A borozók zavarodottan keltek fel láttára s el akarták rejteni <hi>kupáikat,</hi> de a fejedelemnő tréfásan biztatá őket: hogy minthogy a házi úr
               maga is <hi>Kupa,</hi> legyenek tisztelettel rokonai, a kisebb <hi>kupák</hi> iránt, s hogy jó példát mutasson, közéjük ült s versenyt
               ivott a férfiakkal, de azért sem a királynői méltóság, sem a női báj nem fogyott
               arcáról; egy óra múlva a főurak egyik pogány hitből a másikba estek, <hi>napimádásból nőimádásba;</hi> keresztülmentek volna ez asszonyért a
               tűzön.</p>
            <p> Magyar ember, ha iszik, szeret kötekedni; Kupa nem állhatta meg: hogy elő ne hozza a
               fejedelemnőnek férjét, Geizát, <hi>ki két Istent imád, a keresztyént
                  is, a pogányt is.</hi>
            </p>
            <p>
               <hi>Elég gazdag rá,</hi> viszonza tréfásan Sarolta, <hi>hogy mind a kettőnek áldozhasson.</hi>
            </p>
            <p> Hajnalra kelve, tovább akart menni a fejedelemnő. Német ország felé volt útja; fia
                  <hi>Bajnok</hi> (Vajk) számára ment leányt nézni.</p>
            <p> A Bakonyon kellett keresztülmennie, hol még akkor a szétvert marahánok és bolgárok
               rablócsapatjai kalandoztak.</p>
            <p> Sarolta nem hallgatva a főurak figyelmeztetéseire, hogy várja be, míg csatlósaikat
               összehívják, útra kelt, egyedül a főurak által kísértetve. Hófehér paripáján ülve
               lovagolt előttük oly biztosan, mint a férfiak legjobbika, s oly kecsesen, mint a nők
               legszebbike; maga a délceg mén is büszke látszott lenni királyi terhére.</p>
            <p> A Vérteshegy alján nagyszámú bolgár rablócsapat állta útjukat, maga Ruma vezérelte
               őket.</p>
            <p> Kupa néhány fegyverest állítva a fejedelemnő oldalára, maga kardot rántott, hogy míg
               ő a bolgárokkal csatázik, addig szabadítsák meg Saroltát. Egyszer azonban a
               fejedelemnő szavát hallja; hátratekint, s meglepetve látja, hogy az <hi>ifjú amazon kardot kapva kezébe,</hi> a bolgár vezérnek vágtat s vele személyes
               csatába keveredik. Mire Kupa utat törhetett magának odáig – már késő volt –; a bolgár
               vezér vérében hullott le lováról <hi>a magyar fejedelemnőnek
                  kardcsapásaitól</hi> összevagdalva. Népe szétfutott eleste után.</p>
            <p> A napimádók még egyszer imádva hajoltak meg fejedelemnőjük előtt. Egy férfi büszke
               lehetett e viadalra.</p>
            <p> Ilyen asszony volt az, ki Geizán és Geiza népén tudott uralkodni, kinek elég
               merészsége volt a keresztyén hit legelső gyökereit ültetni e harcias nemzetcharacter
               vad földébe.[29] </p>
         </div>
         <div type="chapter">
            <head>A szent tűz és a szent víz</head>
            <p> Magyar honalapítóink mennyire fölül voltak emelkedve hun és avar hódító őseik
               világnézetein, mutatják azon módszerek, mik által Magyarország lételét nemcsak
               kivívni, hanem megszilárdítani is törekedtek.</p>
            <p> A hatalom, mely nemességgel párosult, nem félelmet, hanem tiszteletet idéz elő. E
               tiszteletre törekedtek elődeink.</p>
            <p> Árpád kibékíté népével a honában lakó nemzetiségeket, István kibékíté vele
               Európát.</p>
            <p> Árpád megszerzé honfitársai becsülését nemzetének, István az európai népekét.</p>
            <p> Fegyverei tették hatalmassá, alkotmánya tette tartóssá e nemzetet, de a keresztyén
               hit tette szükségessé Európában.</p>
            
            <p> A bakonyi erdők mélyén, a még akkor irtatlan rengetegben ma is találni itt-ott
               elszórva nagy négyszögű fehér köveket, miken világosan láthatók az emberi kéz
               faragványának nyomai.</p>
            <p> Az ezredik évében a Megváltónak, e fehér kövek egy nagy oltár emelvényéhez voltak
               összehordva a <hi>Tapolca</hi> forrásánál, melyen hajnalonként
               kigyulladt a szent tűz, s a néma vidéken végighangzott a táltosok reszkető éneke,
               kísérve a zuhogó forrás orgonahangjaitól, míg a körüle gyűlt bajnokok népe égő
               szövetnéket tartva kezeiben, hallgató áhítattal várta a rózsás égen megjelenő napot.
               Csak a beszédes kard csörrent néha közbe-közbe egyet.</p>
            <p> S ha az első sugár kilövellt a hegyek mögül, az általános üdvkiáltás mellett egy
               kard villant ki egyszerre a megjelenő ős isten tiszteletére, a táltosok <hi>darabokra vágott állatok tagjait hányták fel a levegőbe,</hi> s
               amint azok az oltár tüzébe estek vissza, jósoltak a napisten jó kedvéről.</p>
            <p> Ha vérvörösben jött fel a nap, harcot; ha felhőktől eltakarva, gyászt; ha tisztán:
               örömet, diadalt jósoltak belőle.</p>
            <p> Az áldozati állat rútabb részeit, a vért, epét, a beleket egy mély gödörbe ásták;
               ott a föld alatt lakott a rossz isten, <hi>Ármány,</hi> annak szállt le
               az áldozat, a verem száját egy fekete kő fedte be, az volt az ő oltára.</p>
            <p> Egy hajnalon sötét fellegek takarták el a feljövő napot az áldozók elől; a távolban
               hallatszott a torlódó fekete felhők haragos morgása.</p>
            <p> A hajnali vihar, az égzengés a napisten ébredésének órájában soha sem volt jó
               jelenség. Mi vész közelít? – kérdék az áldozók táltosaiktól.</p>
            <p> A táltosok vénje az oltárhoz lépett, mit a harcosok félkörben álltak körül.</p>
            <p> A vén táltos lekeríté nyakából párduckacagányát, s a földre terítve reáállt, földig
               érő öltözetét elöl egy sor fényes köves gomb kapcsolta össze, hosszú hófehér szakálla
               bogláros övéig ért le, s szabadon lengő fürtjeit magas hermelinsüveg fedezte, a
               táltos vak volt, szemei előtt régen zárva volt a látott világ; annál inkább hitték:
               hogy nyitva előtte a láthatatlan.</p>
            <p> Az oltáron égett a tűz, a táltos kezébe vette dárdáját s háromszor kört vágva a
               levegőbe vele, hallgatózva figyelt a baljóslatú hangra, mit a süvöltő dárdahegy
               hallatott.</p>
            <p> Ekkor egy hófehér paripát vezettek elé, melynek hátán még ember nem ült; a táltos
               megfogta egy kezével a szép állat sörényét s más kezével szügyébe döfte dárdáját. A
               nemes paripa magasra szökött, s azután egy szomorúat nyerítve összeroskadt; a
               táltosok nemesebb részeit összevagdalva az oltár tüzére hányták.</p>
            <p> A táltosok vénje azalatt dárdája nyelére támaszkodva, látni nem tudó kőmerev
               szemeivel a távolba bámult, s az áldozati ének végeztével, látnoki sejtelme képeit el
               kezdé mondani.</p>
            <p> „Túl e hegyeken, hol a tölgyek erdeje végződik, ősz emberek közelítnek, kemény
               szőrruhában, alázatos fővel – az idegen ének, mi ajkaikról hangzik, megreszketteti a
               szíveket –; a legvénebb ki elő jő, egy keresztet hoz kezében, az idegen Isten
               győzelmi jelképét.”</p>
            <p> – Meghaljanak! – ordíta fel az áldozók tömege.</p>
            <p> A táltos csendet inte.</p>
            <p> „Ti nem bánthatjátok őket. Köztük három fejedelmi fő van, egyik a <hi>császár</hi> Ottó, másik <hi>Henrik herceg,</hi> harmadik Árpád
               unokája, <hi>Győző,</hi> a <hi>fejedelem,</hi> kire eskü
               szerint magyar fegyvert nem emelhet.”</p>
            <p> A nép közt egy elfojtott sóhaj volt hallható.</p>
            <p>
               <hi>„A Fehér Várban,</hi> folytatá a táltos, a magyar nemesek vannak
               összegyűlve, a fejedelem fia, <hi>Bajnok</hi> (Vajk) menyegzőjét
               tartja, az énekesek lantja csatákról zeng és szerelemről.”</p>
            <p> „Most lehangzik hozzájuk az idegen ének a dombtetőről, az érkező zarándokok
               fölmutatják a vigadóknak a keresztet, azok felkelnek e jelre, elhajítják
               poharaikat…”</p>
            <p> – És kardhoz nyúlnak, nemde? – kérdé Kupa, az áldozók vezére.</p>
            <p> „És térdre hullanak” – felelé a táltos.</p>
            <p> A fájdalom ordítása tört ki minden ajkról.</p>
            <p> „Egy nagy ház nyílik meg előttük, mit a kereszt Istenének építének. Nem az ég az ő
               temploma, mint Hadurnak… A ház belsejében egy márványmedence áll, a szent vízzel
               színig töltve. E szent vízhez egy ifjú közelít, mezítlábbal, fehér ruhában, kezét
               összetéve s szemeit az ég felé emelve… Ez ifjú neve <hi>Bajnok…</hi>”</p>
            <p>
               <hi>Bajnok!</hi> – kiáltának fel rémülten az áldozók. A vihar dörgött,
               a villám cikázott fölöttük.</p>
            <p> A táltos folytatá látásait, hangját néha túldörgé az irtózatos vihar.</p>
            <p> „A medence előtt egy ősz ember áll, hosszú aranyos öltözetben, egy kezében
               gyémántokkal kirakott pásztorbot, másikban vert aranykehely… A fejedelem letérdel a
               medence szélire. Az ősz ember megmeríté kelyhét a szentvízben. Csodálatos éneklés
               hallik. A házat csillagfény árasztja el. A fejedelem meghajtja fejé t. A szent víz
               fejére csordul…”</p>
            <p> E pillanatban a villámropogás közt leszakadó felhő irtózatos rohammal ömlött alá,
               egy perc alatt kioltva az oltár tüzét.</p>
            <p> Az áldozók megrettenve hajtják le fejüket; a<hi> szent tüzet</hi>
               kioltó vízrohamban a<hi> szent vizet</hi> vélték látni, melynek leomló
               cseppjei e pillanatban Bajnokot, a fejedelemfiút az egybegyűlt nemesség láttára <hi>Istvánnak</hi> keresztelék.</p>
         </div>
         <div type="chapter">
            <head>A testvérharcok</head>
            <p> Fejedelme keresztyénné létele után csak két út maradt hátra a népnek – fejedeleméhez
               vagy istenéhez maradni hűnek.</p>
            <p> István eleinte nem kényszeríte senkit, csupán a szellem szolidabb eszközeivel
               terjeszté az emberszerető új hitet, hittanítókat külde a nép közé, templomokat,
               zárdákat építe és gazdagíta; csak midőn azokat leronták a napimádók s kivont karddal
               léptek ki ellene, vevé ő is kezében <hi>Szent Móricz dárdáját,</hi>
               melynek nyele a megváltó koporsószegeivel volt kiverve, s hívei kevés számát
               összegyűjtve maga körül, csatára indult ellenük.</p>
            <p> Ez volt az <hi>első testvérharc.</hi>
            </p>
            <p> A roppant földbirtokú <hi>Kupa</hi> volt a lázadók vezére. Maga
               ősvallásában megrögzött dacos fanaticus, fejedelemi vérénél fogva a trónhoz
               legközelebb álló rokon, egykor Geiza özvegyének megvetett kérője –, most vakbuzgalom,
               hatalomvágy s sértett szerelem miatt a kitört forradalom vezetője.</p>
            <p> A hadsereg erőre egyenlőtlen volt. Nagy, töméntelen a napimádóké, csekély a
               keresztyéneké. De Isten volt a keresztyén királlyal, s még a csodák ideje nem járt
               le.</p>
            <p> Az ütközet legelső hevében a sereg élén küzdő Kupa egy lándzsadöféstől leesett
               lováról, egy pillanat múlva véres feje emelkedett ki magasra a seregek fölött dárda
               hegyére szúrva.</p>
            <p> Ez elrémítő jelre ijedtség lepte el a napimádók szívét, megfutottak a csatából,
               szétoszolva erdeikbe, barlangjaikba, vagy visszatérve fejedelmükhöz, s fölvéve az
               engesztelő keresztséget.</p>
            <p> Ez idő óta üldözve volt a napimádás. Az oltárok széthányattak, a hun betűkkel írott
               pogánykönyvek (különben a historiaismeret végtelen kárára) országszerte
               megégettettek, kik fák alatt, forrásoknál, kövek felett áldoztak, azokat nyakukra
               kötött kövekkel hajították a vizekbe, s mindenki rettentéséül, az elesett pogány
               vezér teste négyfelé vágatott, s kiszegeztetett az ország négy fővárosának
               kapuira.[30] </p>
            <p> Egyike e fővárosoknak volt Gyulafehérvár.</p>
            <p> Itt éppen akkor temették Gyulát, az erdélyi magyar vezért, ki maga is titkon a
               keresztyén vallást hívé, de akinek fia, az ifjabb Gyula e vallást megtagadta.</p>
            <p> Erdélyben akkor a legerősebb népfaj a székelyek voltak. E vaskeménységű nemzet mai
               arcáról is sokban reá ismerhetni arra, ami hajdan volt. Minden külső változás dacára,
               erkölcsei, szokásai csaknem azonosak maradtak, s ama néhány ős szokásról, mi köztük a
               keresztyénség és királyság behozatalával is fennmaradt, néhány homályos eszmét
               ragadhatunk meg őseink vallási és polgári törvényeiről.</p>
            <p>
               <hi>Betűik</hi> régebben voltak, mint a magyaroknak, felülről lefelé
               írtak velük, kihagyva a magánhangzókat, három jegyük volt, olyanok, <hi>mint egy bogár alakja,</hi> miknek értelmét máig sem tudni. E jegyeket még
               1518-ban tanították az iskolákban, akkor tiltatott el vesszőzés büntetése alatt, de
               még azután is pálcákra vágott leveleket küldöttek egymásnak.</p>
            <p> Istenüket hozzájárulhatatlan völgyek, vagy magas sziklák menedékén imádták, máig is
               állanak <hi>Bálványos vár –</hi> romjai, hol legtovább maradtak fenn a
               napimádók töredékei, Opoúr Kevend és fiai védelme alatt, akiktől származott a ma is
               virágzó Apor-család.</p>
            <p> Papjaik, kik az isteni-tiszteletet végezék, egyúttal polgári főnökeik is voltak.
               Ezeket hívták <hi>Rabonbánoknak.</hi>
            </p>
            <p> Áldozatoknál mindenkinek <hi>szabott helye</hi> volt. Még máig is ha
               valaki jogait eladja, háza, földje után odateszi „<hi>templombeli
                  ülőhelyét”</hi> is.</p>
            <p> Az áldozatoknál <hi>szerecsendióból faragott kehely</hi> forgott
               kézről kézre, a legutolsó Rabonbán <hi>Sándoúr</hi> e kehellyel túlment
               a <hi>hét erdőn</hi> a keresztyének terjedése elől.</p>
            <p>
               <hi>Kézdivásárhelyhez</hi> közel van egy halom. Régi ős szokásnál fogva
               minden székely, ki ide jut, mielőtt továbbmenne, itt megpihen. A dombot <hi>„tűzhalom”</hi>-nak hívják. Az áldozatok tüze századok előtt e
               halmon lobogott fel, a nép máig is tiszteli azt, bár nem emlékszik rá, hogy
               miért?</p>
            <p> Minden évben összegyűltek a férfiak harci gyakorlatra, miket a diákos utókor <hi>„lustrumoknak”</hi> nevezett el; ki el nem jött, vagy rosszul volt
               fegyverezve, a Rabonbán kitörölte a szabadok sorából.</p>
            <p> Adót nem fizettek, csak ha királyfi született, adott minden székely <hi>egy ökröt</hi> fejedelemének, a király bélyegével megégetve, ezt
               hívták „<hi>ökörsütésnek”.</hi>
            </p>
            <p> A székely akármit vétett fejedeleme ellen, fejét vesztheté, de vagyonát soha, az
               megmaradt a rokonoknak.</p>
            <p> Ha mag nélkül halt el valaki, vagyona nem a fejedelemre szállott, hanem <hi>szomszédaira.</hi>
            </p>
            <p> Ha valaki meggyilkoltatott, rokonai holttestét temetetlen hagyták, míg gyilkosa meg
               nem büntettetett, annak pedig a holttetemnél meg kellett jelenni. Mindenkinek, aki a
               vértettben gyanús volt, oda kellett lépni a halott teteméhez, s kezét annak keblére
               tenni. Akinek érintésére a halálos seb újra vérzeni kezdett, azt jelentették ki a
               peresedők gyilkosnak. E szokás Kálmánig fennmaradt <hi>„tetemrehívás”</hi> és <hi>„halálújítás”</hi> cím alatt. <hi>(Ez szolgált tárgyul Arany János egyik legszebb balladájának.)</hi>
            </p>
            <p> S magánéletük körében is annyi volt az ős sajátság, ami mind e mai napig
               feledetlenül maradt meg közöttük.</p>
            <p> A rossz hazafin, a gyáván a nép úgy állt bosszút, hogy rajta ment és házát
               lebontotta, s ha azután a bűnhődő megjavította magát, ismét közerővel felépítették a
               házát.</p>
            <p> A szegényebb atyafiak, kiknek nem volt önerejük gazdasági munkáikat végezni, <hi>kalákát</hi> hirdettek, zeneszóval járva végig a helységet s azon
               eszközt hordva kezükben, aminő munkára szükségük volt, sarlót, ha aratni kelle,
               guzsalyt, ha fonásra volt szükség, s ilyenkor mindenki sietett őket egyesített
               munkájával egyszerre fölsegíteni.</p>
            <p> Esketés, tor, keresztelés alkalmával a rokonok az ünneplő házhoz tömérdek enni- és
               innivalót küldöztek, s azt azután együtt elköltötték. Az ily ünnepély lakomáit hívták
                  <hi>„Rodiná”-</hi>nak.</p>
            <p> Amely leánynak kedvese volt, az <hi>fenyőfát</hi> szúrt le a leány
               háza előtt az esztendő bizonyos napján.</p>
            <p> Menyegzőben a mátkát két nyoszolyóval együtt egy lepellel letakarták, a vőlegénynek
               ki kelle találni: hogy melyik az ő jegyese?</p>
            <p> S ha valakit eltemettek, annak a <hi>sírjába</hi> három nyilat <hi>lőttek,</hi> később e szokást a puskalövés váltotta fel.</p>
            <p> A pogány ősök idejében a megholt lovagot kedvenc paripájára ültették, hozzákötözve s
               lovával együtt temették el a mély sírüregbe. Néha a menyasszonya is vele temetteté el
               magát. Ilyenkor a sírt körülálló íjászok a halottat és az élőt keresztül-kasul lőtték
               nyilaikkal: úgy sírolták el.</p>
            
            <p> Hogy Kupa négyfelé szelt testével Erdélyben is kihirdettetett a római hit, holott
               inkább a keleti szertartású keresztyének leltek proselytáikra, föltámadt a király
               ellen egész Erdély, vezérük volt az ifjabb Gyula, a fehérvári fejedelem.</p>
            <p> Még nem múltak el Kupa vérfoltjai a város kapujáról, midőn ő is nyílt lázadással
               lépett elő István ellen, szövetkezve <hi>Keánnal,</hi> a bolgárok
               fejedelemével.</p>
            <p> István szemközt jött reá. <hi>„Isten és Szűz Mária!”</hi> volt serege
               harckiáltása; a napimádók elvesztették a csatát; Gyula foglyul esett: a király
               mindaddig, míg kegyelméért fog esdeni s a keresztyén hitet felveszi, börtönre ítélte
               a lázadót – az ott megőszült és meg is halt; soha sem kért kegyelmet.</p>
            <p> A bolgár fejedelem Keán is meghallá nemsokára az „Isten és Szűz Mária” harckiáltást,
               a bosszúálló kard őt is utolérte, ottveszett a csatában.</p>
            <p> István a két legyőzött ellenség kincseiből pompás templomot építtetett
               Székesfehérvárott a Boldogságos Szűz tiszteletére, de <hi>nem volt
                  áldás Gyula kincsein,</hi> mint a krónikaíró mondja[31], <hi>mert a
                  templom többször leégett.</hi>
            </p>
            <p> És azután sok templomot és klastromot épített még István király, és mikor már
               Magyarországon eleget épített volna, akkor elkezde építtetni Rómában, Byzancban,
               Ravennában és Jeruzsálemben, azon magyarok számára, kik netalán oda mennének
               zarándokolni.</p>
         </div>
         <div type="chapter">
            <head>Az első koronázás Magyarországon</head>
            <p> A magyar korona története egy szép legendával kezdődik.</p>
            <p> II. Sylvester pápa Boleslav lengyel herceg számára készítteté azt; már jelen voltak
               a lengyel követek a Vatikánban, kik azt fejedelemük számára át akarták venni; már ki
               volt tűzve az ünnepélyes átadás napja, midőn az előtte való éjjel egy angyal jelent
               meg a pápa előtt álmában. Az angyal azt mondá neki, hogy e koronát ne adja a
               lengyeleknek; holnap, a reggel első óráiban fognak jönni követek egy idegen
               országból, kik fejedelmük számára koronát kérnek, annak a homlokát illeti ez meg.</p>
            <p> Másnap, a reggel első óráiban követek érkeztek a szent városba, azon nép utódaitól,
               melynek rettenetes királya előtt hajdan reszketve és térdhajtva kért kegyelmet Róma
               szent fejedeleme.</p>
            <p> Talán akkor, midőn Attila visszafordult Róma alól, valami intő sugallat azt adá
               tudtára, hogy ami sebeket ő most a keresztyénségen üt, azokat egykor az ő unokái
               fogják vérükkel visszafizetni, s azért a magas trónért, amit ő megingatott,
               századokig fognak önfeláldozással küzdeni. A kalocsai érsek, Anasztáz, a magyar
               követek vezére, lelkesült ékesszólással festé le a pápa előtt a magyarok nagy
               fejedelmét, Istvánt, ki törvényt és vallást adott egy hatalmas nemzetnek, s Európát
               egy új nagy országgal erősíté meg.</p>
            <p> Sylvester lelkesedése az érsek szónoklata után e históriai szavakban tört ki:</p>
            <p> „Engem neveznek <hi>apostolinak,</hi> de a ti fejedelemetek maga az
                  <hi>apostol.</hi>”</p>
            <p> E dicső cím mindvégig megmaradt a magyar királyokon, s ezáltal a magyar korona egy
               országgal gazdagabb lett, mint más koronák; mely ország védelmében sok vért hullatott
               el, megtartásáért sok földi jót feláldozott: ez az ország pedig nem e földön való,
               hanem odafenn az égben.</p>
            <p> A lengyeleknek szánt koronát ekként adá át Sylvester pápa első István magyar király
               számára, s ez képezi a magyar korona felső részét.</p>
            <p> S azon naptól fogva, melyen e szent jelvény az első magyar király homlokát érinté,
               meg volt örökítve a magyar nemzet létele e földön, ez volt a példabeszéd szerint
               „azon kalap, mely alatt sok ország boldogsága, véleménye és ereje egyesülten
               elfért”.</p>
            <p> A magyar korona alsó részét, a több ágú diadémot Dukas görög császár küldé később
               Geiza hercegnek. Mind a kettőt egyesítve viselik az utánuk következett magyar
               királyok.</p>
         </div>
         <div type="chapter">
            <head>A Boldogságos Szűz</head>
            <p> Költői érzelmű népet, minő a magyar volt, hamar megragadtak a keresztyén vallás
               magasztos eszméi.</p>
            <p> E tiszta erkölcsű nép szívében élénk visszhangra talált ama fönséges gondolat, mely
               egy nőt a legszebb két alakban egyesítve, mint <hi>szüzet</hi> és <hi>anyát,</hi> tüntet fel az imádat fénykörében.</p>
            <p> Innen magyarázható azon szent ragaszkodás, mellyel a legelső keresztyének az Isten
               anyjához viseltettek.</p>
            <p> Legelső harckiáltásaik az ő nevében történtek, később országuk védasszonyává
               választották, s az év két hónapját az ő nevéről nevezték el, nagy és kis
               Boldogasszony havának.</p>
            <p> E magasztos eszmék legragyogóbb színezetben tölték el az ifjú királyfi <hi>Almerik</hi> szívét. Gyakran megjelent előtte álmaiban vagy
               ábrándjaiban a csillagsugarakkal környezett szent Szűz: egy nő, napsugárba
               öltözködve, lábai alatt a hold, fején egy korona tizenkét csillagból, kinek egykor
               szent elragadtatása közepette, örök tisztaságot fogadott a király egyetlen fia.</p>
            <p> E pillanat óta ifjú arcán valami megdicsőülési halványság kezde el derengeni;
               szótlan, mosolytalan lőn, s kerülte a világot.</p>
            <p> A király azt hivé, az ifjúkor ábrándjai bántják a herceget s Crescimir király szép
               leányában egy bájoló jegyest szerze számára, kivel sóhajait megosztva, örömeit
               visszanyerje.</p>
            <p> De Imre, mióta mátkáját nőül vevé, még búsabb, még halványabb lőn, míg mindenki azt
               reménylé, hogy boldogságát élvezi, ő ifjú szép nejének megvallá esküjét, melyben
               magát az Isten anyjának örök szüzességre kötelezé. S házasságuk napja óta az ifjú
               férj és ifjú nő tisztán éltek egymással, mint égben az angyalok.</p>
            <p> Nagy volt a próba, mit az ifjúnak ki kelle állani: azon nő mellett, ki oly szép
               volt, oly igéző, és aki őt úgy szerette, nem gondolni soha másról, csak az égről s
               annak lakóiról.</p>
            <p> A szent fogadás s a szív indulatai sokáig küzdöttek egymással, az ifjú herceg
               szemlátomást fogyott, veszett e küzdelemben, senki sem tudta, mi baja?</p>
            <p> Egy napon a király országgyűlésbe hívatá rendeit, fiát, az ifjú herceget akarta
               előttük utódául bemutatni. Minden készület meg volt téve a koronázásra. De Almerik
               már ekkor dicsőbb koronát viselt. Egy reggel szűz fekhelyén halva találtatott. Kik őt
               királyukká választani jöttek, halála hírével tértek vissza. A Szent Szűz magához
               vette őt a küzdelmek világából.</p>
            <p> –<hi> „Szerette őt Isten, hogy ifjan vevé el”</hi> – mondá a király
               halála hírére, s még máig is él e példabeszéd, mellyel a nép ifjak halálát szokta
               vigasztalni.</p>
         </div>
         <div type="chapter">
            <head>Szemet szemért</head>
            <p> Almerik halála örömünnep lehetett az égben, de gyászünnep volt Magyarországra
               nézve.</p>
            <p> Ez által szakadt meg a trónkövetkezés fonala először, ekkor nyílt harctere a
               trónkövetelésnek, a pártoskodásnak.</p>
            <p> Árpád unokái közül még éltek elegen. Ott volt <hi>Vazul</hi> az egyik
               ágról, a másikról <hi>András, Béla</hi> és <hi>Levente,
                  Kopasz László</hi> fiai, s egy fiú női ágról, <hi>Gizelának,</hi>
               István testvérének gyermeke, <hi>Péter.</hi>
            </p>
            <p> E fiú anyja, egy cselszövő némber, attól tartva, nehogy István választása kis öccsei
               valamelyikére essék, azokat minden rágalommal igyekezett a már akkor testben-lélekben
               nagyon elgyengült király előtt eláztatni.</p>
            <p> Egy éjjel az alvó király hálótermébe gyilkos lopózott, ki a királyt fegyvere
               elejtésével fölébreszté.</p>
            <p> – Ha Isten velem, ki van ellenem! – kiálta a felébredő szent ember.</p>
            <p> Ekkor a gyilkos térdre esve elmondá, hogy őt a király unokaöccsei bérelték fel az ő
               meggyilkolására.</p>
            <p> Ki ne látná itt a legvilágosabb cselszövényt? Hogy lehete a király ágyáig jutnia a
               bérgyilkosnak, ha az egész tény nem környezői cselszövénye lett volna? S az, kinek
               bátorsága volt őrökön és zárt szobákon keresztüljutni, miként rettenhetett volna meg
               annyira egy alvó embertől, hogy őt épen felébressze?</p>
            <p> Sajnáljuk ugyan, hogy a legendaírók kedvét e vélemény által elrontjuk, de szavainkat
               igazolja nemcsak András, Béla és Levente később nyilatkozott nyilvános jelleme, hanem
               maga azon körülmény is, hogy midőn a gyilkos elfogatott, a fejedelmi hercegek nyugodt
               öntudattal maradtak az udvarnál.</p>
            <p> A gyilkos szabadon bocsáttatott, s az ő vallomására a hercegek elfogattak. A király
               meggyőződött ártatlanságuk felől, s kiadá a parancsot, hogy bocsássák őket
               szabadon.</p>
            <p> Vazulra nézve e parancs későn érkezett. Gizela megtanulta Olaszországban, mint kell
               oly emberekkel bánni, kiket nyíltan meg nem ölhetünk. Ármányt szövő udvarmesterével a
               fejedelemfi szemeit a börtönben megvakíttatá s füleibe ólmot öntetett.</p>
            <p> István e hírre keservesen sírva fakadt, s unokaöccseit maga elé hívatva, tanácsolá
               nekik, hogy fussanak az udvarból, hol cselszövés és orgyilkolás találtak
               fészkükre.</p>
            <p> Nemsokára meghalt az ősz király. Holta után a <hi>szent</hi> név
               nimbuszát hagyva emlékén.</p>
            <p> Megürült trónjába beülteté Gizela magyaroktól nem szeretett fiát, Pétert.</p>
            <p> Vétkek, minők azelőtt a magyar trónon nem ültek soha, kerültek uralkodásra.
               Tékozlás, bujaság, förtelem, zsarnokoskodás mutatott példát a legmagasabb helyről az
               alattvalóknak; míg a nyílt lázadás fölemelte irtózatos fejét, s az elkergetett király
               helyébe annak leküzdője, <hi>Aba Sámuel</hi> ült.</p>
            <p> Zsarnok helyett zsarnok.</p>
            <p> Gúny helyett kegyetlenség kezdett uralkodni. Péter csak szemeit szúratta ki a vele
               ellenkezőknek, Aba karóba húzatta őket.[32] </p>
            <p> Három év múlva egy új lázadás ezt is letaszítá a trónról, a megbukott királynak feje
               vétetett.[33] </p>
            <p> Ennyire hozta a nyílt kihívó iszonyat a hű erkölcsös magyar népet.</p>
            <p> Péter újra visszajött – nem okulva a múltakon.</p>
            <p> Uralkodása láncai ellen az elégületlen nemzet Kopasz László száműzött fiait hívta
               segélyül.</p>
            <p> Amint András és Béla megjelentek a határon, özönlött hozzájuk seregestül az
               elégületlen nép.</p>
            <p> Péter azt hivé, hogy lánc és hóhérpallos megvédik az új lázadás ellen. Csalhite
               szeme világába került, a lázadók elfogták, tömlöcre veték és megvakíták, miként őérte
               megvakíttatott unokabátyja, Vazul, anyja parancsára. Gizela megöletett.</p>
            <p> A trónt Levente halálával András, az idősebb testvér foglalta el.</p>
         </div>
         <div type="chapter">
            <head>Fejedelmi párbaj</head>
            <p> Midőn Kopasz László fiai Szent István tanácsára elhagyták az országot s Lengyelhonba
               futottak, azon időben <hi>Miksa</hi> hercegnek, a lengyel fejedelemnek
               harca volt a <hi>pomeránokkal.</hi>
            </p>
            <p> A katholikus Lengyelország a keresztet védte a pogány pomeránok bálványai ellen. Már
               szemközt állt a két sereg, midőn előlépett az óriás pomerán vezér, s <hi>Isten ítéletére</hi> bízva a csatát, felhívta a lengyel fejedelmet,
               hogy vívjon meg vele, kíméljék meg kölcsönösen a nép vérét, s amelyik közülük elesik,
               annak népe hódoljon meg a másiknak.</p>
            <p> A pomerán óriás láttára megdöbbenve lépett vissza Miksa herceg, ő vén volt már e
               csatára s fiai még fiatalok; ekkor egy ismeretlen vitéz lépett elő a nép közül, egy
               jövevény, idegen alakú ruhában és fegyverzettel, s fölajánlá magát a herceg helyett
               megvíni.</p>
            <p> Midőn a lengyel király kérdé tőle, hogy kicsoda?, azt felelé: <hi>„magyar”,</hi> s midőn a pomerán kérdé a lengyel királytól, hogy ki az, kit maga
               helyett a küzdtérre állít, ez azt felelé: <hi>„fiam!”.</hi>
            </p>
            <p> Miksa herceg oldalán egy szép, lángszemű leány állt, a herceg egyetlen leánya, ezt
               szánta ő legszebb jutalmul az ismeretlen vitéznek, kit nem ajánlott semmi más cím,
               mint a hősi bátorság.</p>
            <p> A szemközt felállított két sereg láttára kiállott a két fejedelem csatázni; tomboló
               harcméneken ülve, kelevézzel rontottak előbb egymásnak, s Béla a roppant óriást az
               első összecsapásnál kivetette a nyeregből.</p>
            <p> Ekkor gyalog, kivont karddal csaptak össze. Hosszú volt keze és kardja a pomeránnak,
               de élt már a magyar példabeszéd: „<hi>Ha rövid a kardod, told meg egy
                  lépéssel”.</hi> Hosszú, kemény tusa után halva hevert a fövényen a pomerán
               fejedelem, míg a magyar vitéznek egy hajszála sem görbül meg.</p>
            <p> A nép örömrivalgása között fogadta keblére ismeretlen új fiát a lengyel herceg,
               átadva neki, <hi>kiket meghódított,</hi> a pomerán népet s egyetlen
               leányát; azokat kardjával, ezt nemes szívével.</p>
            <p> Így nyert a száműzött fejedelem egy viadalban hírt, hatalmat és szerelmet.</p>
         </div>
         <div type="chapter">
            <head>Vatha Lázadása (1046)</head>
            <p> Alig félszázaddal István trónra lépte után, mely a magyar nemzet keresztyén hitre
               tértének éve is volt, támadt egy hitrajongó, ki azt a zászlót emelé föl, melyet még
               az ősök hordtak, midőn áldoztak azon ős istennek, akinek nevét sem tudja már senki,
               sem az alakot, amilyennek azt képzelték; sokan azt állítják, hogy ez a <hi>nap</hi> volt; meglehet, hogy ez állításnak igaza van, az istenség
               jelképei között ez legjobban megérdemelte, hogy olyan nagy becsületben tartsák.</p>
            <p> Vatha volt a régi hit végharcosának neve, ami egy időben szívdobbantó név volt a
               magyarok közt. A tősgyökeres ősök, akik félve gondoltak nemzeti lételükre, s egy
               külön hitben, egy külön isten pártfogása alatt erősebben hitték azt
               megoltalmazottnak; kik szerették, ha abban is különbség van köztük és a szomszédok
               közt, hogy milyen áldozattal járulnak egy közös úr elé, kit mindenhatónak ismer el
               minden nép; kiknél legmagasabb eszménye volt az erénynek a hagyományos vitézség, mely
               helyett az új vallás szeretetet tanít; ezek hő rajongással fogadták a régi hit és
               hagyományok hősét, ki az új hatalmat, új vallást lerázza fejükről.</p>
            <p> Vatha mellett Viska vezér nevét említi a történet s az erdélyi vezér Gyula fiaiét,
               Bua és Buknát. A nevek bizonyítják, hogy nem elvakult gyülevész nép fogott kardot
               puszta rombolási célból, hanem egy egész nagy párt: a meglevőnek, a megszokottnak
               védői, az újítás ellenei, kik magas rangot, úri vagyont, országokat kockáztattak
               azért, hogy az ősi fogalmak emléke el ne töröltessék. Még inkább bizonyítja ezt a
               fejedelmi herceg Levente rokonszenve a lázadók iránt. Az őshit harcosai lerombolák a
               templomokat, felkoncolták a keresztyén papokat; a budai Gellért-hegy máig is viseli
               azon kegyes püspök nevét, kit onnan a sziklákról taszítottak alá; Péter királyt
               elűzték a trónról, futtában elfogták, megvakíták, börtönre vetették; fölemelték
               helyette Endrét, a templomok köveiből pogány oltárt építettek, azt hívék, hogy már
               most eltörölték a keresztyénség eszméjét is földükről.</p>
            <p> Mi lett a vége a küzdelemnek? Az ős vallásért harcolók legyőzettek, a keresztyénség
               diadalmaskodott s a magyar nemzetből lett igen jó keresztyén nép, anélkül, hogy
               megszűnt volna igen jó magyar maradni.[34] </p>
            <p> Az újabb idők fiai jó tanulságot örököltek ebből. Nem mutatok a török atyafiakra,
               kiknek példájából legjobban meglátjuk, mivé lehet a leghatalmasabb nemzet is, ha
               elmarad a világtól, ha az állandóság elvéért a legyőzhetetlen új eszmék ellen küzd?
               Maradok a magunk határán belül.</p>
            <p> Nekünk szól a tanítás! Most is vannak köztünk Vathák még elegen, akik azt hiszik,
               hogy a magyar nemzetiséget csak a puszták menedéke őrzi; akik félnek attól, hogy a
               magyar, kinek oly jól állt kezében a kard és a kézíj, most könyvet vegyen a kezébe,
               rőföt, mérleget, cirkalmat, vésőt, ecsetet s más afféle szentségtelen eszközt, s
               rontsa meg ősi egyszerűségét tudománnyal, munkával, kereskedéssel, művészettel és
               iparral; ahogy az egész világ cselekszi…</p>
            <p> Ők is mind Vatha után fognak menni; és a magyarból lesz művelt, tudós ember, lesz
               élelmes kereskedő, lesz derék iparos, lesz emlegetett művész, lesz minden, ami az
               újkor fiait a <hi>dicsőségben és nagyságban egyenlőkké</hi> teszi;
               éppen úgy, ahogy lett belőle jó keresztyén, <hi>hitben</hi> és <hi>buzgalomban egyenlő</hi> a többi nagy nemzettel; anélkül, hogy
               megszűnt volna jó magyar maradni.</p>
         </div>
         <div type="chapter">
            <head>Győzelem csata nélkül</head>
            <p> Magyarországnak ennyi belvillongás után békére volt szüksége, békére belül, békére
               kívül.</p>
            <p> Alighogy Vatha legyőzetett, jött Henrik császár nagy haddal kívülről, védence
               (Péter) halálát megbosszulandó.</p>
            <p> Egy nemzetnek, melyen a polgárháború által vert sebek még alig hegedtek be,
               külháborúba keveredni életveszély.</p>
            <p> Árpádot kardja biztosítá a német nemzet támadásai ellen, Szent Istvánt apostoli
               kegyessége, Péter hódolata, Abát szégyenteljes adófizetés.</p>
            <p> András látta: hogy ő ezen eszközöknek egyikét sem használhatja. A harcot az okosság,
               a hódolatot a büszkeség ellenzé. Ekkor maga mellé ülteté a trónra Bélát, a nálánál
               mind karra, mind főre, mind szívre erősebb testvért, éltében koronája osztályosául,
               holta után örököséül nevezve őt ki.</p>
            <p> Béla azon kisded hadsereggel, mit az ország belnyugalma mellett összeszedhetett,
               Pozsonynál táborba szállt a császár ellen, ki őt roppant haddal jött ostromolni.</p>
            <p> A belzavarok néhány év alatt oda hozták Magyarországot, hogy kerülnie kellett a
               harcot azon ellenségével, kit saját országában annyiszor meglátogatott.</p>
            <p> Míg Béla ellenségét hadi mozdulatokkal fárasztá, azalatt <hi>Zotmund,</hi> egy általa fogadott búvár, a víz alatt Henrik hajói alá úszott, mik
               élelmiszerekkel voltak terhelve, s azokat alul kifúrva, elsüllyeszté.</p>
            <p> Vörösmarty egy balladájához „Kund búvár”-ról választá ezt a tárgyat, melynek egyik
               örökszép sora ez:</p>
            <p> „Teremt-e Isten több magyart, Míg a világ, míg napja tart, Ha mink is
               elfogynánk?”</p>
            <p> E vesztés több volt Henrikre nézve egy vesztett csatánál, kénytelen volt rögtön
               visszavonulni Pozsony alól.</p>
            <p> A következő évben még nagyobb sereggel ütött be a császár Sopron felől, ezúttal
               öccsére, <hi>Gebhard</hi> püspökre bízva, hogy élelmiszerekkel terhelt
               hajóival vonuljon le utána a Dunán.</p>
            <p> Béla herceg a császár jöttét azzal előzé meg: hogy messze földön, amerre az
               ellenséges hadseregnek kelle jönni, fölégettetett minden falut, a lakosokat
               nyájaikkal együtt az ország belsejébe küldé; a kazlakat, asztagokat szerte
               fölgyújtatá.</p>
            <p> A császár serege mohón üldözé az előtte visszavonuló magyar hadsereget, de midőn az
               ígért tejjel-mézzel folyó vidék helyett az elpusztult, letarolt megyék közepébe
               jutott, hol a falvak le voltak előtte égetve, a mezők letarolva, a kutak behányva,
               megdöbbenté a láthatatlan ellenség, az éhszomj hatalma, s megállt gátolatlan
               előrehaladtában, utána érkezendő élelmiszereire várva.</p>
            <p> Gebhardt püspök ezalatt levelet írt bátyjának: hogy hol várja az élelmiszerekkel?
               Követét Béla portyázói elfogták s a magyar táborba vitték; a vitt levélből megértvén
               Miklós püspök kollégája kérdését, a furfangos Béla tanácsára azt válaszolta neki a
               császár nevében, hogy csak menjen vissza nagy sietve ahonnan jött, mert itt rossz
               világ van, Németországba beütött az ellenség, neki sietnie kell haza seregestül.</p>
            <p> A püspök ily dolgokban nem értette a tréfákat, a martyrokat szerette tisztelni, de
               követni nem volt kedve, még aznap minden hajóival visszafordult, hazament, otthagyva
               éhezni a semmit nem sejtő császárt.</p>
            <p> A császár eközben untig várta élelmiszereit, s várakozásában elsáncolá magát
               táborával.</p>
            <p> Amint a magyarok látták, hogy az ellen a földet ássa, azt mondák, hogy előre sírt ás
               magának.</p>
            <p> Mert hogy a krónikaíró mondja: Amely árkot nappal az élő a holtak számára ásott,
               abba éjjel maga feküdt le aludni, s aki éjjel ágyat vájt magának a földbe, nappal
               ugyanazt mint halottat temették oda.</p>
            <p> Ezalatt a tábort körülrajongó magyar portyázók éjjel-nappal nyugtalaníták az
               éhségtől fogyó, erőtlenülő hadat, a sáncokon túllépni merészkedőt nyakába vetett
               pányvával ragadták el. Nem hősök, hanem páncélozott csontvázak voltak Henrik népei,
               seb nélkül hullva el a vértelen harcmezőn.</p>
            <p> A császár, ki hódítva jött be az országba, könyörögve ment ki belőle.</p>
            <p> Hadserege nem kért többé dicsőséget, csak kenyeret, s a magyar hadvezér ügyessége
               ezúttal a legdicsőségesebb békekötést nem drága magyar véren, hanem ártatlan marhák
               és ürük vérével vásárolta meg, mit a kiéhezett ellenségnek a békekötés után magyar
               bőkezűséggel oszta.</p>
            <p> A császár örök békét esküdve a magyarnak, leányát, ki már a francia király fiával
               volt eljegyezve, András fiának adta nőül, serege pedig oly sietve hagyta el a
               legirtózatosabb hadjárat terét, hogy még vértjeit is otthagyta sáncain; amely hegy és
               erdő máig is „Vértes”-nek neveztetik.</p>
         </div>
         <div type="chapter">
            <head>A korona és kard</head>
            <p> Endre király testvérét, Bélát tette trónja örökösévé.</p>
            <p> Ez ígérete után fia született, Salamon.</p>
            <p> Az apa elfeledé az ígéretet, mire a király megesküdött, s fiát mikor még az alig
               volt hétéves, megkoronáztatá; a koronázási ünnepélyen jelen volt Béla herceg is, s
               arcán nem látszott semmi keserűség, midőn a koronázási himnuszban éneklék a karok:
               „Esto dominus fratrum tuorum!” (Légy ura testvéreidnek.) De András jobban megijedt a
               hideg arctól, mint hogyha azt haragosnak látta volna, s hogy testvérét kísértetbe
               hozza, magához hivatá őt várkonyi várába, egy szőnyeget terítetve le a trón elé,
               melyre korona és kard voltak letéve.</p>
            <p> A kísértés Bélának életébe kerülhetett volna, a trón mögött gyilkosok voltak
               elrejtve, kiknek Bélát azon esetben, ha a koronához nyúlna, meg kelle ölniük.</p>
            <p> – Válassz – monda testvérének a király. – A korona a királyság, a kard a hercegség
               jelképe, amelyiket választod, legyen a tied, a másik maradjon fiamnak.</p>
            <p> Egy hang alig hallhatóan susogá a hercegnek: „Válaszd a kardot”. Miklós volt az, a
               testőrök vezére.</p>
            <p> És Béla a kardot választá. (Vörösmarty költeményéből, mely e tárgyról szól, így
               felel Béla: <hi>„Kard ada hölgyet, hírt, a kard megszerzi, ha szükség,
                  a koronát</hi>…”)</p>
            <p> De András, midőn kardot adott testvére kezébe, gonosz eszközt adott maga ellen. Azon
               kard őt koronájától s életétől fosztotta meg.</p>
            <p> Az élte elleni nemtelen merényt megtudva a herceg, elfutott ipához, a lengyel
               királyhoz, s onnan harcias sereggel tért vissza bátyja ellen.</p>
            <p> Ez is idegen segélyhez folyamodott, a császár két vezért, egy harmadikat a cseh
               király külde segélyére, Béla mind a hármat megveré és elfogta; a király magyar
               seregei a csata után hozzá csatlakoztak. Endre maga a csatában futó lovaktól
               gázoltatott agyon.</p>
         </div>
         <div type="chapter">
            <head>Békében nagy király</head>
            <p> Első <hi>Béla</hi> egyike volt Magyarország legnagyobb
               királyainak.</p>
            <p> Az utókor ugyan szereti azokat nagyoknak nevezni, kik harci győzelmeket kötöttek
               nevükhöz, de nagy volt az is, ki a békét fenn tudta tartani népei számára.</p>
            <p> Első szava a trónra lépés után kegyelemosztás volt; elleneit, kik szétfutottak az
               országba és azon kívül, visszahívta, nejeiket meghagyta birtokaikban. Országgyűlést
               hivatott össze, minden helységből kettőt az éltesebbek közül.</p>
            <p> Még szigorúságában is tudott kedélyes lenni; midőn egy ízben a napimádók követeket
               küldöttek hozzá, azzal az őszinte kérelemmel: hogy hadd gyújtsák ők fel a
               keresztények templomait: a jámbor király, ahelyett, hogy mint elődei, kardélre
               hányatta volna a lázadókat, poroszlókat küldött le hozzájuk, nagy korbácsokkal s
               ütlegekkel verette szét az egész pogány forradalmat, melyet ha karddal támadt meg,
               tán ezrek életébe kerül. Soha sem lázadt fel többet a pogány vallás mellett
               senki.</p>
            <p> Az egész ország a keresztyén vallásra tért, de még azután is, és még most is él a
               nép között a választott istennek emléke, s ha fájdalom sújtja, vagy emberfölötti
               bátorságra van szüksége, máig is emlegeti magában: hogy: <hi>„El még a
                  magyarok Istene”.</hi>
            </p>
            <p> A gondolat nemigen keresztyéni, de annál költőibb: egy Istent választani, ki együtt
               érezzen fájdalmában, dicsőségében a nemzettel, ne szeressen kívüle semmi népet, s ha
               ez megszűnt lenni, ő is enyésszék el örökre.</p>
            <p> Béla király veretett új, teljes értékű pénzeket. E pénzeken egyik felől egy kereszt,
               másfelől a király neve látható. (Salamon kezdte legelőbb mellképét a pénzre
               veretni.)</p>
            <p> Törvényt hozott az uzsorások ellen, árát szabta a vagyonnak, megkisebbíté a nép
               adóját. A krónika azt írta fel róla: hogy a <hi>szegény bővülködött
                  alatta és a gazdag dicsekedett.</hi> Vajha tudták volna utódai, hogy ez a
               legnagyobb dicséret, mit egy fejedelemről elmondhatni.</p>
            <p> És mintha a sors maga is kiválasztotta volna Bélát arra, hogy a harcoknak véget
               vessen, midőn egyszer éppen Salamon miatt, ki Némethonba futott, csatára készülne, a
               rászakadó ház Dömösön agyonütötte. A királygyilkos romok máig is láthatók Visegrádon
               túl a Duna jobb partján. Az a borostyán, mi most az omladék kövein kúszik, egykor a
               legnemesebb király homlokát köríté.</p>
         </div>
         <div type="chapter">
            <head>A háromszor koronázott király</head>
            <p> Valami irtózatos fátumnak kell esküdve lenni a koronához, mely üldözőjévé lesz
               annak, ki azt erőszakosan teszi fel fejére.</p>
            <p>
               <hi>Péter</hi> megfosztotta <hi>Vazult</hi> a korona
               miatt szeme világától, ugyanazon büntetés érte el őt is.</p>
            <p>
               <hi>Aba</hi> megölette <hi>Pétert,</hi> az ő feje is a
               koronával együtt esett le.</p>
            <p>
               <hi>András</hi> megölette <hi>Abát;</hi> öntestvére elől
               futva esett el ő is.</p>
            <p>
               <hi>Béla</hi> testvére vérén keresztül lépett a trónra, őt maga a trón
               temette omladékai alá.</p>
            <p> Fiai: <hi>Géza, László és Lambert</hi> megborzadva álltak félre, ez
               istenítélet után visszahúzva kezeiket a koronától, melynek sorsa fátumszerű
               láncolatokban látszott bosszút állni egyik halálért a másikon.</p>
            <p> Átengedték azt <hi>Salamonnak,</hi> ki már azzal egyszer meg volt
               koronázva, maguknak egyedül az András által kötött szerződés jogait tartva fenn, mely
               a hercegeket az ország egyharmadának tette uraivá.</p>
            <p> Salamon homlokát másodszor is érinté a korona, anélkül, hogy lelkét királyibbá tette
               volna.</p>
            <p> Gyermekkora óta ferdén nevelve, gyanakodás, ingatagság, szenvedélyesség, álnokság
               jellemezték lelkületét, miknek nincs helye a trónon.</p>
            <p> Legelső lépése az volt, hogy fejedelmi rokonait, kik érette lemondtak a trónról,
               megfosztá hercegségi jogaiktól.</p>
            <p> Azon időkben jó volt Magyarhonnak Lengyelország szomszédsága, ide szokott a
               megsértett jog, mint védvárába menekülni; az ifjú hercegek is ide menekültek, s csak
               a főpapság közbenjárása gátlá meg, hogy Salamont akkor ki nem űzték országából.</p>
            <p> A rokonok kibékültek, húsvét napján Pécsett harmadszor koronáztatott meg Salamon,
               maga Géza tette a koronát fejére.</p>
            <p> De mintha valami gonosz intőjel akarta volna meghazudtolni a kibékülést, az éjszakai
               ünnepély alatt meggyulladt a vigadók fejei fölött a palota, s az engesztelődés napján
               az egész város porrá égett.</p>
            <p> E kibékülés után nemsokára a szomszéd csehek beütöttek a magyar határon, de
               tapasztalták: hogy ha a magyar magával egyetért, akkor a győzelem övé; a király és a
               hercegek karddal látogatták őket vissza, s a cseh hadak szeme fénye, a kérkedő óriás,
               egy személyes viadalban azon <hi>Bátor Opossal,</hi> kinek nagyapja
               Kupát megölte, e hős által levágatott – úgy látszik, mintha családi hagyomány lett
               volna a Bátoroknál ellenséges hadvezéreket öldösni.</p>
            <p> Egy rövid hadviselés után, melyet Crescimir horvát herceg védelmére a fejedelmek
               diadalmasan viseltek a karinthi herceg ellen, új tettekre látszott hívni a had istene
               a magyar fegyvereket.</p>
            <p> A keleti török birodalom feloszlott; a szétszakadt ország irtózatos néprajokat
               eresztett a szomszéd vidékekre.</p>
            <p> Egy csapatjuk ezeknek, a kunok, több százezer főre menő hada sokáig pusztító csapása
               volt majd Orosz-, majd Görögországnak, s mindig beljebb törve nyugati Európa felé,
               végre betévedt Erdélybe, azt elárasztva, áttört a meszesi szorosnál Magyarhonba,
               végigpusztítá Bihart, s a Nyírséget, s ment vissza, rabláncra fűzött hölgyeket és
               férfiakat hajtva maga előtt.</p>
            <p> Az ifjú király és a hercegek utánasiettek az országdúló hadnak, s Csehalomnál
               utolérték őket.</p>
            <p>
               <hi>Ozul,</hi> a kun vezér, csúfosan küldé ellenük a kun gyerkőcöket,
               hogy menjenek háborúst játszani a magyarokkal.</p>
            <p> De a legelső összecsapás megtanítá elleneit tisztelni, seregeit hirtelen összevonva
               egy hegytetőre vonult fel velük, ott várva be a magyarok támadását.</p>
            <p> A magyar eleitől fogva legerősebb volt a rohamban. Háromfelé osztva a sereget, míg
               az ifjú heves király a hegy meredekén rohant fel a kunok ellen, a reá özönlő
               nyílzápor közepette, azalatt Géza oldalt kerülte meg őket s László iszonyú erővel
               ütött derekukra, saját kardjaival négy ellent ölve meg a viadalban. Az ötödik nyíllal
               megsebesíté, de halált kapott tőle vissza. Mindenütt meg lehete ismerni a harcot,
               ahol László járt; egy fejjel magasabb volt mindenkinél, s ahol ő megjelent, ott
               megtört az ellenség. Végre az egyik kun vezér, Ákos maga is elesett László keze által
               személyes párviadalban.</p>
            <p> A kun elhullt vagy megadta magát, a magyar sereg késő estig űzte a futókat.</p>
            <p> Maga László meglátva, hogy egy kun egy szép leányt ragadott fel lovára s azzal
               készül menekülni, utánavágtat. Azonban fáradt lovával be nem érhetve a menekvőt,
               messziről kiált a lánynak, hogy rántsa le magával a kunt. A bátor magyar szűz
               megragadva e szóra rablója övét, levetette magát a lóról, s a vele együtt lezuhant
               kun rövid tusa után halva esett el László kardcsapásai alatt.</p>
            
            <p> A hüvelyéből kivont kardnak soha sem volt pihenése többé. Minden oldalról kellett
               küzdeni a magyarnak szomszédaival a vitatott hazai földért.</p>
            <p> Alig verte le a kunokat, másfelől a Dunán a <hi>besenyők</hi> törtek
               keresztül, pusztítva, rabolva s ismét eltünve a bolgár hegyek közé. E kalandor népet
               a byzanci udvar bocsátá Magyarországra Belgrádon keresztül, a magyarok tehát <hi>Belgrádra</hi> mentek az eltűnt szövetségesek helyett bosszút
               állani.</p>
            <p> A várost <hi>Nikétás</hi> védte, az ostromló seregeket Salamon király
               s a két herceg vezette, az előcsapatok vezérei voltak <hi>Vid,</hi> a
               király kegyence s János soproni gróf.</p>
            <p> Az ostromló seregek átkeltek a vizen. A magyarokat meglepte előbb a soraikra hányt
               olthatatlan <hi>görögtűz,</hi> de később a görögöket lepte meg a
               halállal szemberohanó <hi>magyartűz.</hi> Visszavonultak városukba.</p>
            <p> A segítségükre előtámadt besenyők, mikor még csak a soproni csapatok voltak a város
               előtt, azokra ráütöttek s ott János gróf által úgy megverettek, hogy vezérük alig
               menekült meg néhányadmagával.</p>
            <p> A többi magyar sereg csak messziről nézheté a diadalt.</p>
            <p> Két hónapig tartott a város ostroma az akkori nehézkes ostromszerek mellett; magas
               fatornyokból csodálatos gépek hánytak köveket és tüzet a városba, a falakat kutakkal
               ásták alá s faltörő kosokkal döngették; eközben egyes bajnokok szálltak alá a
               bástyákról, személyes viadalra híva fel az ostromlók vitézebbjeit. Ilyenkor <hi>Bátor Opos</hi> egymaga kettőt kergetett vissza a város
               kapujáig.</p>
            <p> A harmadik hónapban egy magyar leány, kit a saracénok foglyul tartottak Belgrádban,
               egy zivataros éjszakán felgyújtotta tömlöcét, s az ostromlóknak segélyül jövő vihar
               lángokkal borítva el az egész várost, a bástyákon át betörő magyaroknak irtózatos
               diadalfényt támaszta a csatához; a védsereg egy része, melyet a fegyver el nem ért, a
               várba vetette magát s azt nemsokára kényre-kegyre feladta.</p>
            <p> A görög sereg, amint a várból kibocsáttatott, nagyrészint Géza hercegnek adta meg
               magát, alig szállinkózott valaki Salamonhoz, oly előszeretettel viseltetett még az
               ellenség is Géza iránt, ki e bizalmat azzal igazolta, hogy a foglyokat váltságdíj
               nélkül bocsátá szabadon.</p>
            <p> E tettéért a görög császártól koronát nyert a herceg ajándékul, Salamon királytól
               pedig azon megaláztatást: hogy a hadizsákmány osztásakor testvérével kapott egy
               részt, míg a királyi kegyenc, Vid, kettőt.</p>
            <p> „Két kard nem fér egy hüvelybe”, mondá Vid a királynak, midőn a császárnak Gézához
               küldött követei visszatértek, anélkül, hogy Salamonhoz szóltak volna.</p>
            <p> Azon iskola, melyben Vid Salamont nevelé, az akkori romlott udvarok bélyegét viselé
               magán: árulás, orgyilkolás alattomos bosszú tanai voltak azok, az őszinteség és nyílt
               harc helyében.</p>
            <p> A király gyűlölte a hercegeket, mert országa harmadát bírták, gyűlölte őket, mert
               látta, hogy népe szereti őket, jobban, mint őt, s mert rossz szelleme Vid, mindennap
               szítá a gyűlölet tüzét szívében.</p>
            <p> A király öröklött hősi szelleme nyílt csatát kívánt a hercegekkel, miként apjaik
               vívtak egykor a koronáért; a kegyenc azonban biztosabbnak hitte a tőrt, mint a
               kardot, s a királyhoz hívatá a hercegeket engesztelés színe alatt.</p>
            <p> De ezek megismerék a mosolygó álarc alatt az orgyilkost, s ketten soha sem jártak
               együtt, ha az egyik megjelent a királynál, a másik hadsereggel maradt otthon, kivont
               karddal őrködve testvérének élte fölött.</p>
            <p> Egy télen Géza kisded vadászcsapatával Ingovány erdejében mulatott, vele voltak
               vezérei: <hi>Petrud, Zonuk</hi> és <hi>Bikás.</hi> Mind a
               három áruló, kik Vidtől régen felvették a herceg életének vérdíját.</p>
            <p> A férfias mulatság közt egy levelet kap Géza, a szegszárdi <hi>Vilmos
                  paptól,</hi> melyben a jó apátúr figyelmezteti, hogy őrizkedjék a királytól; a
               herceg bizalmasan mutatja a levelet vezéreinek, azok kacagva vetik félre: „részeg
               lehetett az a pap”, mondának.</p>
            <p> A király éppen Szegszárdon mulatott. Ott főzték a tervet Géza ellen az
               istenházában.</p>
            <p> Amint az esti énekszó után a népség elhagyta a szentegyházat, a király és tanácsosai
               alattomban idejöttek.</p>
            <p> Az iszonyú tanács tárgya Géza elfogatása volt. Vadászat közben Vid katonáinak kelle
               rajtaütni, s szemeit kiszúrva börtönre vetni. A király beleegyezett a fekete
               cselszövénybe s összegyűjtött seregével megindult a <hi>fejedelmi
                  vadászatra.</hi>
            </p>
            <p> De a templom bosszút állt megszentségtelenítőin. Vilmos pap ott hallgatózott
               elrejtőzködve, s megtudva a király szándékát, leveté papi öltönyét, kardot, páncélt
               kötött s lóra ülve sebesen Gézához nyargalt, tudósítva őt az ellene forralt
               tervről.</p>
            <p> Géza rögtön maga körül gyűjté kisded csapatait s Csehország felé akart menekülni, de
               a király csapatjai útját állták, kénytelen volt a Tisza jegén át szabadulni.</p>
            <p> Tovább nem kerülhette ki a csatát. A királynak harmincezer fegyverese volt, neki
               csak négyezer, annak háromnegyed része is áruló, Vidtől megvesztegetve.</p>
            <p> A csata megkezdetett, Petrud, Zonuk és Bikás rögtön felemelt paizzsal jelt adva
               átfutottak a királyhoz, vezérüket hitszegőül elhagyva; de a gyalázatot nyomban
               követte a bosszú, s hős <hi>Bátor Opos,</hi> az egyetlen férfi, kinek
               neve az ellentáborban tiszteletet érdemel, nem értette el, vagy nem akarta elérteni
               az árulás jelét, vagy tán éppen bosszút akart állni a nyomorú szökevény népen –
               ahelyett, hogy Géza maroknyi seregét űzte volna, az árulóknak fordult s azokat az
               utolsó emberig levágta; csata végén az öldökléstől úgy meg volt dermedve az ökle,
               hogy a kardot nem bírta letenni belőle.</p>
            <p> Géza megmenekült, Petrud, Zonuk és Bikás halva maradtak a síkon. Soha félreértés oly
               jókor nem jött, mint ő ellenük.</p>
            <p> A vert fejedelem, megmaradt kis csapatával átmenekült újra a Tiszán, s
               Felső-Magyarország felé futva Vácnál találkozott László testvérével, ki szembe jött
               rá Ottó sógora segédcsapataival.</p>
            <p> Salamon, ki Géza vert hadát üldözé, egy új seregre bukkant. Nem a könnyhullató
               emberi szívű Géza, hanem a királyi lelkű <hi>László</hi> állt
               előtte.</p>
            <p> Az ősz <hi>Ernyei</hi> nem tanácslá a megütközést a királynak: „Ne
               harcoljon, úgymond, fiú az apja, testvér testvére ellen.” De Vid nem engedett a
               szelídebb érzelmeknek erőt venni a király lelkén.</p>
            <p> „A nemesek elhullottak, úgymond, az összegyűjtött parasztok és aratók pedig nem
               testvéreink.”</p>
            <p> A hercegek tábora Cinkotánál foglalt helyet; a mogyoródi hegyen túl a királyé. Sűrű
               köd feküdt az egész tájon.</p>
            <p> Mikor a köd felszakadt, az első napsugárnál meglátták egymást az ellentáborok.</p>
            <p> „Azon férfiak ott, monda Ernyei, László táborára mutatva, kik hátukat a Dunának
               vetették, aligha készülnek elfutni a csatából.”</p>
            <p> Békítő szavait nemsokára elnyomta a csatakiáltás.</p>
            <p> Vid támadott –, a balszárny, Ottó seregeivel egy pillanat alatt szétverte a támadó
               seregeit, maga Vid átszúrt szívvel s kettéhasított koponyával esett el, az ősz Ernyei
               egy percre visszaállította a csatát, a másikban ő is halva hevert a csatamezőn.</p>
            <p> Kétségbeesve rontott eközben a király Géza lobogói felé.</p>
            <p> De a két testvér az ütközet alatt helyet és zászlót cserélt, László testvérét
               féltve, annak lobogóit vevé fel, s a rohanó Salamon a szelíd Géza helyett ismét a
               rettegett Lászlót látta maga előtt. Hirtelen oldalt fordítá seregét, csak Gézát
               keresve a csatában, eközben a két testvér fegyverei közé jutva elveszté a csatát,
               elveszté seregét, s egyedül a győzhetetlen Bátor Opos karjának köszönheté, hogy
               egyedül, csupán általa kísértetve megmenekült.</p>
            <p> A győzelmes sereg térdre borulva dicsérő himnuszokat énekelt a diadalosztó Istennek,
               a tábor előtt egy szarvas nyargalt el, melynek ágbogain égő gyertyák lobogtak, azon a
               helyen a hercegek templomot építettek, mint a legenda állítja.</p>
            <p> Amint László a holtak mezején végigjárt, meglátta Ernyei holttestét. Könnyezve állt
               meg felette. „Sajnállak, úgymond, mint testvéremet, bár hallgatott volna rád a
               király.”</p>
            <p> De amint a harcosok, kik a holtakat temették, ráakadtak a had indítójára, Vidre,
               port hintettek halott szemei közé, úgy fektették átkok között a dicstelen sírba.</p>
         </div>
         <div type="chapter">
            <head>A királyi remete</head>
            <p> A futó király Mosonyra menekült, ott bezárta magát a várba és készült védelemre a
               hercegek ellen. Azok nem üldözték őt, de annál keményebben üldözték édesanyja
               szemrehányásai, ki őt szemtől szemben megátkozá a polgárháborúban kiontott
               vérért.</p>
            <p> A király, kinek egy országon kelle uralkodni, nem tudott magán uralkodni,
               szenvedélye annyira ragadta, hogy dorgáló anyjára fölemelje kezét. Az agg, megőszült
               matróna megátkozta a királyt, és az anyaátok még a korona alatt is megtalálja a fiút;
               elhagyta őt azután Isten, ember; még tulajdon neje is. Megveté elbukott férjét, más
               karjaiba veté magát; mintha a szerencsétlenség feloldta volna a szeretet alól is.</p>
            <p> A hercegek megnyugodtak Fehérvárott, s békében hagyták Salamont, azonban a szomszéd
               besenyők megtudva a kiütött polgárharcot, <hi>Zolta</hi> vezér alatt
               rárontottak a megalázott királyra, egykori legyőzőjükre, ki mindenektől elhagyatva
               ült Mosonyban.</p>
            <p> Salamon a szomszéd <hi>Heinrich</hi> határgrófot szólítá segélyadásra,
               az meg is jelent hadával s megalkudva a királlyal valami jó summa pénzben, elindult a
               besenyők ellen.</p>
            <p> Amint meglátta őket, visszatért. Igen csúnya embereknek találta őket, s az úton
               fegyverhordozói telebeszélték a fejét Merchart, Poth és Villern hercegek
               történetével, kik a barbárok elleni csatákban mind szörnyű kimenetelt értek.</p>
            <p> A becsületes határgróf azt mondta Salamonnak: hogy <hi>neki fogadása
                  tartja nagybőjtben nem csatázni,</hi> hanem ha tetszik a királynak, verekedjék ő
               meg a besenyőkkel, majd ő maga egy hegytetőre felmegy, s ha meglátja, hogy Salamon
               csakugyan nem bír velük, akkor majd ő segélyére siet. E vitéz szándékkal csakugyan
               fel is vette magát a <hi>baki</hi> hegyre, s onnan nézte az
               ütközetet.</p>
            <p> Salamon tehát összeszedve seregét, kiállt egyedül Zolta ellen; Bátor Opos karja
               ismét csodákat tett, a <hi>király tekintete előtt elolvadt az ellenség
                  mint a viasz a tűz lángja elől,</hi> Zolta kevesedmagával menekült meg, serege
               nagy részét a kard, vagy a Fertő vize pusztítá el.</p>
            <p> Ekkor lejött a hegyről Heinrich, s kérte a szegődött díjt a segélyadásért, s hogy
               azt a király megtagadta tőle, fenyegetőzött, hogy megharagszik.</p>
            <p> Azonban szerencséjére Salamonnak, a nagybőjt újra eszébe jutott a határgrófnak, s
               szomorúan visszaballagott a maga jószágába, mint ezt a krónikaíró naivul előadja.</p>
            <p> „Van-e sok ily katonája a hercegnek, mint Bátor Opos?”, kérdé a császár Salamontól,
               midőn hozzá e csata után országát visszaszerezni segélyért folyamodott.</p>
            <p> „Még jobbak is vannak, a magyarok mind jó katonák”, felelé Salamon, megaláztatásában
               sem tagadhatva meg nemzete dicsőségét s magasztalva azon sebek adóit, mik alatt
               legjobbjai elhullottak.</p>
            <p> Nem is volt hatása a császár közbejöttének Salamon ügyében. Hadseregében, mely Vácig
               haladt, lázadás ütött ki, a vele volt püspökök álmokat láttak, és mindenik azt látta
               álmában, hogy innen haza kell menni. A császár ütközet nélkül visszatért, Salamont
               pedig örökre száműzte a nemzet, amiért ellenséget hozott az országra, s koronáját
               Géza fejére tette.</p>
            <p> A szelíd lelkű herceg nem óhajtotta e nehéz ékszert, Szegszárdon, borzasztóan kimúlt
               apja sírjánál letette azt fejéről s megkínálta Salamont a békével és koronával.</p>
            <p> Salamonnak harc kellett és korona, nem a testvérek kegye, büszkén visszataszítá a
               nagylelkűen tett békeajánlatot.</p>
            <p> Géza szerepe ezzel be volt fejezve e földön. – Az ő érző szíve gyönge volt azon
               módszerekhez, mik az ország hatalmát biztosíthaták. Hirtelen meghalt; benne
               legnagyobb ellensége, a száműzött király, legnagyobb jóakaróját veszté.</p>
            <p> Még egyszer visszatért Salamon Magyarhonba, hol László király a koronán kívül
               mindenét megosztá vele, de a benne lakó szenvedély nem hagyta soká pihenni.
               Orgyilkosokat fogadott László ellen, azok elárulták, s ő mint fogoly a visegrádi
               toronyba záratott, egy magas, egyenes, négyszögű kőfal romjait máig is <hi>Salamon tornyának</hi> nevezik róla.</p>
            <p> Az akkori pápa, Gergely, a minden vele egykorú királyok ostora volt, ki előtt
               Némethon császárja mezítláb várt bűnoldozást, a hideg télben a kapu előtt. Egyedül a
               magyar király, László volt merész koronás fejét előtte meg nem hajtani. Midőn egykori
               jótevőjét, <hi>Boleslawot az</hi> apostoli anathéma földönfutóvá tette,
               László pártfogása alá vette s nem engedte őt országa határain belül üldöztetni.</p>
            <p> A püspököknek és bíráknak azt felelte: „A bűnös, az elátkozott a tietek; az ember, a
               bujdosó az enyém. Ő jót tett velem, most én teszek azt vele, a hálát semmi vallás sem
               tiltja.”</p>
            <p> E nemes dac amennyire meglepte Gergelyt, annyira meg is nyeré – azon fejedelmet, ki
               népe szeretetébe bízva, az ő mindenható bulláival szemközt mert nézni, mindenáron meg
               kellett nyernie. A római püspökök nagy Synodusában elhatároztatott: hogy a magyarok
               első királya s annak szűz gyermeke a szentek sorába iktatva, holttesteik az oltárra
               közimádat végett kitétessenek.</p>
            <p> A pápai követ, a király és a püspökök leszálltak a kriptába, de a sírkövet, mely
               István koporsóját fedé, semmi emberi erő nem bírta kimozdítani. Egy a somlyói erdőben
               lakó szent szűz azt nyilvánította: hogy addig a kő meg nem mozdul, míg Salamon szabad
               nem lesz.</p>
            <p> A király megnyitá börtönét, s a sírkő fölemeltetett. A koporsóból a szent király
               jobb keze a rajta volt gyűrűvel hiányzott.</p>
            <p> Sok kutatás után Mercur apát kivallotta, hogy a kezet neki egy angyal adta át. Azon
               időben sokat jártak-keltek az angyalok Magyarországon.</p>
            <p> A szabadon bocsátott Salamon, nem élhetve mint király, legalább királyhoz méltóan
               akart meghalni; amint szabadnak érzé magát, elhagyta Magyarországot s a kelet felé
               tanyázó kunokhoz menekült: ott meglátta a szép Lenkét, a kun fejedelem Kutesk
               leányát, azt megszerette s ekkor két ajánlatot tőn: harcot a magyarokkal a
               fejedelemnek, szerelmet leányának; országa felét a fejedelemnek, szívét s koronáját
               leányának.</p>
            <p> A kun vezér Kutesk betört az országba, de Lászlótól kiveretett, innen a görög
               birodalomnak fordult, Czelgu besenyő vezérrel egyesülve. A kun sereg itt is
               megveretett, maga Salamon egy elhagyott puszta várba menekülve, kevesedmagával ott
               tűrt éhséget és nyomort, míg üldözői ott is rátaláltak, kiken keresztül vad viadal
               között tört magának utat, s visszafutott a Duna jegén keresztül Magyarhonba.</p>
            <p> Amint egy sűrű erdő mellett kísérőivel együtt elhaladt, valami fájdalmas, borongós
               érzés szállta meg keblét, kérte társait, hogy várjanak rá, míg ő az erdőbe bemegy az
               utat körültekinteni. Soha sem jött onnan vissza többé.</p>
            <p> Évek múlva a körül lakó nép azon erdőben egy jámbor remetét látogatott, ki egy
               leszúrt kard keresztje előtt szokott buzgón imádkozni, s ki a hozzá vándorlókat:
               testvért, Istent és hazát szeretni oktatá.</p>
            <p> Még egyszer látták Salamont – a fehérvári templom lépcsőin. Ott térdepelt a hideg
               márványon a koldusok között megalázott fővel, megőszült hajakkal, hol huszonnégy év
               előtt mint király megkoronáztatott. Látta az ünnepelt királyt, a nemzet kegyeltjét,
               Lászlót kilépni a templomból, dicsősége fényétől környezve; a koldus odahajolt
               alamizsnanyújtó kezéhez, s azt forrón megcsókolá.</p>
            <p> A király egy forró könnyet érze végiggördülni kezén. László ráismert a királyi
               rokonra a durva zarándokruhában, az hirtelen elfutott előle, s az utánasiető
               hírnököktől, kik László kegyét unszolták reá, azt üzente a királynak vissza:
               „Mondjátok meg uratoknak, akit kerestek, az nincs többé, az én országom a mennyben
               van, áldás reá és a hazára.”</p>
            <p> Ezentúl örökre eltűnt Salamon a világ elől, s késő századok után a kegyes pólaiak
               egy meghalt szent csodatevő sírjához szoktak eljárni búcsúra, ki ott környékükben élt
               és halt meg.</p>
            <p> Azon sír alatt az annyi viszályon keresztül hányatott Salamon király hamvai
               nyugosznak.</p>
            <p> Engesztelődve emlékezék mindenki a bünhődött király nevére, miután emlékét régen
               elfeledték – csak egy lény nem gondolt reá többet, kéjbe, vigalomba temetve el magát
               –, tulajdon felesége.</p>
            <p> (E tárgyat találjuk Vörösmarty által egy lendületes balladában megörökítve.)</p>
         </div>
         <div type="chapter">
            <head>Szent László</head>
            <p> Rendkívüli jelenetek imádatot keltenek a népben, kivált ha e jelenetek a legmagasabb
               helyről, a trónról jönnek.</p>
            <p> Ily imádott tünemény volt László király a magyarok előtt.</p>
            <p> Ki ellenségeit mindig legyőzte s azoknak mindig megbocsátott – ki soha igazságtalan
               csatát nem kezdett s az igazságosat el nem vesztette –, kinek trónja előtt császárok
               és pápák állottak mint peres felek, ítéletét kérve, s ki igazságos volt ítéleteiben
               császárok, pápák és koldusok iránt egyenlően – kinél mindig pártolásra talált az
               üldözött, bosszulóra a vétkező, s kinek minden léptét valami glórianemű csodás
               biztosság kísérte.</p>
            <p> Számára a szent nevet nem népköltötte csodatételek szerezték, a legegyszerűbb
               lélekfönség volt az, melynek nyilatkozatai előtt megtört a kisebb alakok térde.</p>
            <p> Még máig is megtartá minden emlékül fennmaradt tette, szava azon aranyfényt, mit a
               nemesség és igazság kölcsönözhet csak a legnagyobb tetteknek is.</p>
            <p> Máig is emlékezhetik a nagy német nemzet azon mondatára a magyar királynak, mellyel
               egyik pártnak a másik ellen őt a német császári trónra hívó követeit elbocsátá:</p>
            <p> „Ura van Németországnak elég; császár is elég volna neki egy; hanem összetartás az,
               amire szüksége van.”</p>
            <p> Szent László mondta ezt ezelőtt nyolc századdal a német nemzetnek, és még most is
               igaza van.</p>
            <p> Máig is emlékezhetik a magyar nemzet Szent Lászlónak a Temes melletti győzelmére,
               mert e győzelem emléke nem egy nagy sírhalom, hova a legyőzött ellenség el van
               temetve, hanem egy nagy élő népfaj, a derék kunok faja, kik egykor fegyverrel
               rontottak e hazára, s kiket László legyőzött s belőlük édestestvéreket szerzett a
               magyar nemzetnek.[35] </p>
            <p> Az imádó nép csodákkal rajzolá tele a szent király történetét, angyalok szálltak le
               hozzá, jövendőt jósolva honának; mikor serege éhezett, önként jöttek elé seregestül a
               vad bölények és szarvasok csordái, s ha megszomjuhozott, forrás fakadt kardja
               érintésére a sziklából; egy nagyváradi monda szerint a püspökfürdő gyógyerejű patakja
               is Szent László paripája nyomából eredt. Az üldözött ellenség által elhányt arany és
               gyöngy kaviccsá vált az üldöző magyarok szemei előtt a vezér tekintetére[36], s ha
               háromannyi volt is az ellenség, futnia kellett, midőn a sérthetetlen király kezébe
               ragadta a veres zászlót, s maga népe előtt nyargalva, soraira rontott.[37] </p>
         </div>
         <div type="chapter">
            <head>László Európa vezére</head>
            <p> Történt vala az ezer és kilencvennegyedik esztendőben a mi Urunk születése után,
               hogy második Orbán pápa egy conciliumot hirdete a jövő évi március első napjára
               Piacenza városába.</p>
            <p> Nagy bánata volt ez időben az egész keresztyén világnak: a hitetlen pogány népek
               elfoglalták a szent földet, megfertőztették a szent sírt, sátort ütöttek az
               Olajfák-hegyén és a tiszta Jordán vizét, melyből hajdan Szent János a Megváltó fejére
               hullatá a keresztvíz cseppjeit, most az ő híveinek vérével zavarják.</p>
            <p> „Ne hagyjuk a szent sírt pogányok kezében!”</p>
            <p> Ezen hős kiáltás hangzott végig az egész keresztyén világon: a királyok és koldusok
               egyformán lelkesültek érte, azok katonáik hatalmát, ezek meztelen testük erejét
               ajánlák fel a Megváltónak, ki nekünk egy egész mennyországot adott, s kinek még azt a
               sírt sem biztosítánk, melyből oly dicsően feltámadott.</p>
            <p> 1095. március 1-ső napján tizenhárom érsek, kétszáz püspök, négyezer apát úr és
               lelkész s harmincezer világi bajnok gyűlt össze Piacenza városában, a szent sír
               visszafoglalása felől tanácskozni; templom nem volt elég nagy e sokaságot befogadni;
               ott gyűltek össze a szabad ég alatt és tartott a tanácskozás hét napig, és mindennap
               nőttön-nőtt a lelkesülés, minden szónok beszédével szaporodott a hitetlenek elleni
               gyűlölet, míg az utolsó napokon a byzanci császár követei ott a keresztyén világ
               képviselői előtt felolvasták a felhívást, mely szerint Európa minden fejedelme
               siessen fegyvert fogni Omár utódai ellen, kik nemcsak a szent sírt foglalták már el,
               hanem Európát is és minden hívők országát fenyegetik.</p>
            <p> A concilium erre kimondá a végzetterhes határozatot, hogy a keresztyén világ mint
               egyetlen fegyverviselő kar fog felemelkedni Krisztus ellenségeinek lesújtására.</p>
            <p> Minden nemzet, minden fejedelem, minden koronás fő és minden hadvezér egy sereggé
               fog összegyűlni, oly nagy és dicső sereggé, minőt még a világ nem látott soha,
               melynek száma milliókra terjed, melynek lovagjai mind megannyi hősök – hadnagyai
               híres vezérek – alvezérei koronás királyok – hát vezére ki fog lenni?</p>
            <p> Olyan vezér, kinek adatott elég ész, hogy százezrekből álló csapatokat tudjon a
               csatában kormányozni, kinek lelke elég tiszta, hogy a Megváltó nevével támasztott
               harcnak vezetője legyen, s kinek dicsősége eléggé ragyogó, hogy egész Európa
               uralkodói büszkeségüknek tartsák őt követni: hol van ilyen vezér?</p>
            <p> Az összegyűlt hősök és fejedelmek találtak egyet.</p>
            <p> A csendes Duna partján, Bodrogvár kápolnájában ülte éppen húsvét ünnepét első
               László, magyarok királya, midőn a <hi>piacenzai concilium követei
                  megjelentek előtte, s hódolattal nyújták át neki a vezéri kardot,</hi> mint
               amelyre őt találták Európa fejedelmei legméltóbbnak; őt nevezték ki a Megváltó hősei
               fővezérének. A nagy király elfogadta a kardot, s ünnepélyesen fogadta, hogy
               személyesen fogja a lelkesült hadat saját nemzete vitézeivel együtt e szent harcba
               vezetni.</p>
            <p> Kora halála megfosztá őt a fogadás beválthatásától: még azon év nyarán meghalt.</p>
            <p> Nem a Megváltó sírját, hanem azon magas helyet, hova e sírból fölszállott, kellett
               meglátogatnia.</p>
            <p> Holta után három esztendeig gyászolta az egész ország, s évek múlva a keresztyén
               világ szentjei számát eggyel szaporítá őbenne.</p>
            <p> Vala pedig annak öt év híján száz esztendeje, hogy a magyar nemzet a keresztyén
               nemzetek testvéri szövetségébe fölvétetett, s éppen kétszáz esztendeje, hogy
               Európában meghonosult, amidőn vele a nagy tisztesség történt.</p>
         </div>
         <div type="chapter">
            <head>Könyves Kálmán</head>
            <p> A látkör mindinkább tisztult a magyar história terén: az uralkodó alakok
               szemlátomást ismerősebbekké kezdenek válni.</p>
            <p> A népirtó Attilát a népalkotó Árpád váltja fel – az egyszerű nomádkirály helyét
               elfoglalja a hittérítő István; a kegyes fejedelem után feltűnik László, kit a
               dicsőség egy szent magasságáig emel föl – s a szent király után megjelenik Kálmán, a
               fölvilágosult törvényhozó, kinek szelleme korát egy fél ezreddel előzte meg.</p>
            <p> A magyarnak eleitől fogva nagy ellenszenve volt a könyvek iránt, <hi>a
                  „könyves”</hi> név nem dicséretképpen ragadt a királyra, ki ifjúsága éveiben
               tudományokkal művelte lelkét.</p>
            <p> Pedig ő a kardot is tudta úgy forgatni, mint a könyveket, s míg művelt lelke üdvhozó
               törvényeket teremte az országnak, addig erős karja új országokkal szaporítá
               birodalmát.</p>
            <p> Ifjú korában papnak neveltetett, de a szent falak szűkek voltak nagyratörekvő
               lelkének, az uralkodásra született szellem szorítva, nyomva érzé magát az akkor
               tetőpontján álló hierarchia rendszabályai által, a breviarium helyett kardot vőn
               kezébe, a mennyei szent hit terjesztése helyett a földibb fogalmak becsület és
               politikai hit védelmére.</p>
            <p> Öt orosz herceg élt Kievben: Swatopolk, Wladimir, Dávid, Wasilko és Wolodár;
               egymással közel rokonok és örökös ellenségek.</p>
            <p> Ezek egy időben, megunva az örök harcot, szövetséget esküdtek, megerősítve azt egy
               csókkal a szent feszületre. Mindnyájuk feje Swatopolk lőn, a legvénebb rokon
               nagyhercegi címmel. De mind a szövetségkötés, mind az eskü csak arra való volt, hogy
               a béke színe alatt alattomban törjenek egymásra. Swatopolkot Dávid rábeszélte, hogy
               Wasilkot fogassa el s vakíttassa meg, Swatopolk megtevé, s midőn a testvérek ezért
               rátámadtak, a hibát Dávidra utalta s azzal bosszulta meg, hogy Dávidot kikergette
               birtokából s azt elfoglalta magának; de hátra volt Wolodár bosszúja Wasilkóért a
               nagyhercegen. Csata előtt a megvakított Wasilko felmutatta a szent feszületet a
               hadseregnek, melyet Swatopolk megcsókolt, hű szövetséget esküdve, s a nagyherceg
               elveszté a csatát. Ekkor a magyarokhoz folyamodott segélyért. László, kinek alapelve
               volt, hogy „legyen igazság és vesszen a világ”; azt hivé, hogy a testvéreknek igazuk
               van, midőn bosszút állnak a hitszegőn; de Kálmán, ki már akkor nagybátyja trónját
               osztá, más véleményen volt. Szerinte itt nem az igazság volt a kérdés, hanem a
               fejedelmi tekintély, s a szomszédban dühöngő anarchia legyőzése. A szent király
               segélyül engedte menni bölcs unokaöccsét, megjósolva neki: az igaz ügy még az okos
               ügy ellenében is győzni fog.</p>
            <p> Úgy lett.</p>
            <p> Kálmán nem hajtva a megrettent rokonok békeajánlataira, elutasítva magától a térdeit
               átkaroló szép Lankát, kit férje, Wolodár külde hozzá könyörögni, erővel akarta
               trónjába visszatenni a nagyherceget, midőn véletlenül a közel kunok vezére, Boniák,
               megtudva Kálmán ottlétét, jövendőt mondatott magának az erdőben a farkasokkal, s
               miután azok győzelmet jósoltak számára, Kálmánt megtámadta és megveré.</p>
            <p> Szerencsésebb volt Kálmán az ellene föllázadt horvátok és apuliai normannok ellen;
               nemsokára a magyar királyi címbe Horváth- és Dalmátországokat is befoglalá.</p>
            <p> De soha mélyebb politikai ok nélkül csatát nem keresett Kálmán, bár arra igen
               nagyszerű kilátásai voltak.</p>
            <p> A szent-kereszthadak, László holta után, őt szólították fel vezérül a hitetlenek
               ellen megindulandó keresztyén táborhoz.</p>
            <p> Midőn egész Európában a koldustól a királyokig s a gonosztevőtől a szentekig
               mindenki lelkesülve volt a szent sír miatt indítandó harc dühétől, Kálmán volt az
               egyedüli, ki e harcot nem helyeslé, ki a felszólító püspököknek ily szavakat mert
               szembemondani:</p>
            <p> „Töltse be mindenki azon helyet, melyre Istentől híva van, Istent mindenütt lehet
               imádni, nem kell érte Jeruzsálembe menni, én az Istenhez nem ellenségeim haláláért,
               hanem boldogságáért szoktam imádkozni, s míg saját országomban akasztófákat kell
               állítanom a jog fenntartásáért, addig nincs miért idegen népekre mennem, hogy őket a
               keresztet tisztelni tanítsam. Itt közöttünk gonoszabb ellenségei vannak az Isten
               törvényeinek, mint maguk a törökök. Nagybátyám igérhette a szentföldérti harcot, mert
               ő szent volt, én csak gyarló ember vagyok, ily nagy ígéretet nem örökölhetek.
               Egyébiránt a szent seregek átmehetnek országomon – ha rendet tartanak.”</p>
            <p> Ily szavak szokatlanul hangzottak azon időben; ha más nemzet királya szólt volna
               így, nyomban érte volna a rettegett anathéma, de a magyar nép vakbuzgó soha sem volt,
               az egyházi átok idáig oly kevéssé hatott volna el, mint később Albionig.</p>
            <p> A keresztes had Európa egyéb országaira nézve egy szükséges légtisztító zivatar volt
               abban az időben; azon örök harcoknak, mik az apró birodalmacskákra eltördelt
               Németország hercegei, az egyes oligarchák, a föllázadt népek és uralkodóik, a polgári
               és lovagi rendek között folytak, csaknem lehetetlen volt véget vetni; e céltalan
               tusák alatt annyira elszaporodott minden rabló és gonosztevő fajzat, annyira erőt
               vett minden nemesebb érzelmen a ridegebb pusztítási vágy, hogy e minden organumaiban
               megromlott világrészt csak egy általános világrázkódtatás hozhatná helyre örök
               zavarából.</p>
            <p> E világrázkódtatás volt a keresztes had.</p>
            <p> Valami egyszerű remete megpendíté az eszmét, a szikra lángot gyújtott, s a
               tisztábban látó egyházi és királyi főnökök jónak látták azt szítani, csak így adhatva
               az egymás ellen fegyverzett népeknek egy közös irányt, mely ellen fegyvereiket
               fordítsák, csak így tisztíthatva ki országaikat egyszerre minden törvényrontó,
               gyilkos és rablóhadtól.</p>
            <p> A pápa bűnbocsánatot hirdetett a Szentföld harcosainak, a vétkeseknek nyitva volt az
               út a dicsőségre, az engesztelésre, a gazdag zsákmányra és a mennyországra.</p>
            <p> A tusakodó oligarchák előtt nyitva volt az út a legnemesebb, a legszentebb
               vetélkedésre.</p>
            <p> Néhány század alatt Európa ez úton hárommillió embertől szabadult meg, kik azalatt
               itthon egymást emésztették volna meg, s kik nagy részének romlottsága érdemessé
               teendé e világrészt Oceania sorsára, az elsüllyedésre.</p>
            <p> E tünemény nem egyes emberek műve volt. A világszellem örökké következetes,
               összhangzó működése, míg egyfelől útnak indítá keletről az ép, romlatlan elemeket
               Európa felé, hogy itt új életet kezdejenek, addig másfelől egy új népvándorlást
               készített előre, mely nyugatról keletre hordva a megromlott tömeget, ott életét
               bevégezze.</p>
            <p> Ez a világtörténet borzasztóan nagyszerű symmetriája.</p>
            <p> Ezért nem ragadta magával e roham a magyar népet, bárha ez mindenik átvonuló
               hadseregnek közvetlenül útjába esett.</p>
            <p> Az első keresztes had Walther vezér alatt minden akadály nélkül vonult keresztül az
               országon. Kálmánnak gondja volt rá, hogy a szent vitézek részesüljenek a magyar
               vendégszeretetben, de egyúttal arra is: hogy azzal vissza ne éljenek. Csupán
               Zimonynál történt, hogy tizenhatan félrecsapva a főtáborból, a városba bementek, s
               ott kicsapongásaik miatt megfosztva fegyvereiktől, meztelenül bocsáttattak vissza.
               Walther nem állt értük bosszút.</p>
            <p> Ezek után jött nyomban a másik had, negyvenezer harcos, számtalan kísérettel,
               magától Remete Pétertől vezérelve.</p>
            <p> Ez a buzgó férfiú tűzlelkű szavaival sajátságos hadsereget gyűjte maga körül.
               Mindennemű, korú és állapotú emberek egy közös zászló alá gyülekezve, lovagok és
               mesteremberek, gyermekek és aggok, köztük hatezer barát teljes fegyverzetben, több
               mint ezer apáca, háromezer szekérrel fiatal nők, özvegyek és lelkesült szüzek, a
               szent harcosok mindennemű szükségeiről gondoskodandók, fegyvert ragadott asceták és
               megtért örömleányok, vérrel terhelt gonosztevők és köztiszteletben álló férfiak,
               egymással szoros, szent szövetségben, úgy, hogy mint a velük együtt járó Fulbert
               püspök mondá: „Azon a helyen együtt lehet találni az új Jeruzsálemet az új
               Sodomával”.</p>
            <p> Ez a csapat is békében keresztülvonult az országon Zimonyig, ott azonban eszébe
               jutott a Walther katonáin elkövetett szégyent megtorolni, a várost ostrommal bevevé,
               a lakosokat legyilkolá, s azután tovafutva a szomszéd Bolgárországban hasonló
               kihágások miatt húszezer embert és kétezer szekeret veszte. A megmaradottak
               csontjaiból később a török szultán rakatott pyramist a nicaeai mezőn.</p>
            <p> Ezeket követte a harmadik csapat Gottschalk vezérlete alatt. Ez már csupán a nép
               söprejéből volt összegyűjtve.</p>
            <p> Ezeknek is megengedte Kálmán a keresztülvonulhatást, de alig jöttek Mosonyig, ott
               elszéledeztek, szétmentek az országba rabolni, az ellenállókat leöldösték, egy ifjút
               elevenen karóba húztak, egyszóval egészen Palaestinában érezték magukat.</p>
            <p> De már ezek ellen fegyvert ragadott Kálmán, félretéve minden kegyeletet a vállukon
               viselt kereszt iránt. A magyar sereg a szent hegy és a Duna között utolérte őket, s
               ott úgy összetörte, hogy alig szabadult meg háromezer ember az egész seregből, mely
               nem volt méltó arra, hogy a Megváltó sírjáért harcoljon.</p>
            <p> Alig szabadult meg ezektől az ország, midőn egy új sereg jelenté magát a határokon.
               Kétszázezer gyalog és háromezer lovas.</p>
            <p> E gyülevész jöttét mindenütt megelőzte irtózatos kegyetlenségeinek híre.</p>
            <p> Fővezérük, Emico, egy hazug apostol, azt hitette el népeivel, hogy Isten megjelent
               neki, s kijelenté, hogy legelső tettéül a zsidókat irtsa ki.</p>
            <p> Alvezérei: Feik Tamás, Vandeuil, Glarembald, Charpentier Vilmos és Herman gróf,
               mindnyájan ismeretes gonosztevők voltak, kik a velük volt roppant népséggel Köln,
               Mainz, Trier és Wormsban több ezer izraelitát legyilkoltattak, s a magyar határhoz
               érve, elvégezték magukban, hogy a magyarok is csak olyan pogányok, mint a zsidók.</p>
            <p> Már ezeknek Kálmán egyenesen megtagadta az országán átvonulást. Óvárnál Gyula nádor
               várta őket egy őr hadtesttel, tudtukra adva a király és nemzet tilalmát.</p>
            <p> Ez dühbe hozta a kereszteseket, Gyula nádort megölték, seregét elűzték, s erővel
               törtek maguknak utat Mosonyig. Itt azonban maga a király állt előttük.</p>
            <p> Úgy fogadta őket, mint ellenséget. A túlnyomó tömeg ostrom alá vette a várost, a
               sáncárkokat faderekakkal hányták tele, a falakat hosszú hágcsókon kezdték megmászni,
               a faltörő kosok ütéseitől omlottak a bástyák; ekkor a király egy merész rohammal
               kiütve a roppant ostromló tömegre, azt nekiszorítá a mocsárnak; a keresztes had
               támadóból támadottá válva, zavarba jött, a hadakat megfoghatatlan rémület fogta el,
               elkezdtek szétfutni, s az előttük ismeretlen lankaságok, erdőkkel fedett mocsárok
               veszélyes tömkelegeibe tévedve, az üldöző magyaroktól nagyrészt kiirtattak, alig
               szabadult meg közülük egyéb, mint a lovasok s a vezérek, kik seregeiket veszély
               idején cserben hagyva, maguk ki Német-, ki Olaszország felé szétfutottak.</p>
            <p> E győzelmének köszönheti Kálmán király, hogy a vele egykorú históriaírók utálatos,
               púpos hátú, kancsal szemű, sertékkel benőtt testű szörnyetegnek írják le, akinek
               lelke sem volt szebb a testénél.</p>
            <p> Mi azonban e tényben is az Istennek, a történetek világszellemének kezeit látjuk.
               Szüksége volt és szüksége van a világszellemnek itt Európa közepében egy magyar
               nemzetre, mely a keleti őserkölcsöt és nyugati műveltséget magában egyesítse, csodás
               összeolvadására a szabadság és hűség érzeteinek. Ezért kellett akkor a magyar
               nemzetnek, mely később századokig volt védfala a keresztyénségnek, akkor, midőn a
               keresztyén világ minden nemzete sietett keletre – meghalni –, azoktól elmaradnia, s
               fönntartania életét, örök tényezőül Európa történeteiben.</p>
            <p> Ezért kelle Szent Lászlónak azon napon meghalnia, midőn a keresztes hadak vezérletét
               elvállalá, s utána a korát századokkal megelőzött Kálmánnak következnie, ki lett
               légyen bár testileg kancsal, de lelkével annál tisztábban látott.</p>
            <p> Oh, a világszellem számításai tökéletesek, csakhogy ő nem napokkal és emberekkel
               szokott számítani, hanem századokkal és nemzetekkel…</p>
            
            <p> Azon vádat, mellyel Kálmánt a keresztes hadnak e fegyveres visszautasításáért
               terhelik, leveszi róla azon szíves fogadás, melyben az utánuk jövő Bouillon herceg
               seregét részesíté; e csupa lelkes és becsületes lovagokból álló hadseregnek nemcsak
               megengedte az országán keresztülvonulást a király, sőt maga személyesen kísérte azt
               egész a túlsó határig, őrködve minden igaztalan bántalom ellen, mellyel saját népe
               azt megsérthetné, míg másrészről Bouillon saját testvérét, Balduint és nejét,
               Gundelhildet adta át a békés átvonulás kezességéül; a határon barátságos öleléssel
               vált el a két vitéz király, kiknek egyike amint Róma sáncain első volt, úgy
               Jeruzsálem sáncain is első leendett.</p>
            <p> Jeruzsálem elfoglalása után még egy százhatvanezer főnyi had vonult keresztül
               Magyarországon, melynek vezére, István, a burgundi herceg s vezérnője Ida, Ausztria
               grófnője[38] csábító szavakkal hívták magukkal Kálmánt az ígéret Kanahánjába, hol a
               tej és méz folyik s aranytól fénylik a puszták homokja.</p>
            <p> De Kálmán a visszatérő Fulbert püspöktől már akkor eleget hallott a szent
               birodalomról, a civakodó fejedelmekről, a kicsapongó keresztesekről, az új
               hódítókról, kik egymással versenyezve tagadják tetteikkel az evangeliumot, Krisztust
               újólag eladják, megfeszítik.</p>
            <p> Mindezekről sokkal többet hallott Kálmán, minthogy kedve lett volna a keresztesekkel
               együtt menni.</p>
            
            <p> Európában minden országnak van tengere, csupán Magyarországnak nem jutott.</p>
            <p> Erre őseink nem gondoltak, midőn hazát foglalni jöttek, ők beérték a gazdag
               mezőkkel, az édes vízű folyamokkal, tenger mellett nem laktak soha (a caspiumi tó nem
               érdemelvén a nevezetet).</p>
            <p> Ezért nem volt Magyarországnak virágzó kereskedése, külországokkal összeköttetése s
               szorultság idejében menhelye.</p>
            <p> E hiányt észrevette Kálmán, s a körülményeket századokkal előre tudva becsülni,
               hozzáfoglalá országához a dalmát tengerpartot.</p>
            <p> E foglalás például szolgálhat bármelyik újabb kori státusférfiúnak.</p>
            <p> Először mint interveniáló hatalom jelent meg Dalmáciában a pusztító szomszédok ellen
               – azokat leküzdve mint védő és pártfogó hatalom foglalt befolyást az országban –,
               később e felsőbbsége megtagadói mint lázadók ellen fogott fegyvert, s mikor legyőzte
               őket, akkor elhalmozta őket szabadalmakkal, kiváltságokkal: adómentességgel s a
               trónról származó minden kegyosztással, míg önként elfogadták őt uralkodójuknak; akkor
               közös alkotmányt adott nekik Magyarországgal, végre oly csinján keblezte be őket
               Magyarországba, hogy nem volt módjuk azt ellenezni, s azontúl e cím helyett:
               „magyarok királya”, nehogy megsérteni láttassék az idegen nemzetiségeket, így nevezte
               magát: „Magyarország királya”.</p>
            <p> Buzilla grófnőt, kit Kálmán király a szicíliai Roger gróftól kért nőül, mint királyi
               menyasszonyt már dalmát nemesek fogadtak hódoló tisztelettel a partokon, vezérük,
               Vinkur, ötezer nemessel kísérte a szép és szellemdús normann hölgyet Kálmán királyi
               székvárosáig.</p>
            <p> Buzilla, a kedélygazdag szicíliai nő, híven és gyöngéden szereté a királyt, mi azt
               hagyja gyanítani, hogy tán mégsem volt az valami oly undok szörnyeteg, minőnek a
               historikusok írják. Nemsokára meghalt a szép királyné, két árvát hagyva maga után,
               egy fiút és egy leányt.</p>
            <p> Kálmán ezeknek új anyát akart adni, s az orosz herceg Swatopolk leányát, Predzlawát,
               kit ott táboroztában látott, elvette nőül. A szép normann hölgy déli hévvel ragyogó
               szemeit, szelíd, olvadékony, simuló lényegét s azt a mondhatatlan fönséget, mit nem a
               korona, hanem a lélek magassága kölcsönöz a nőnek: nem pótlák a király előtt az orosz
               hölgy vulkánhevű szenvedélyei, a magyar kedély még szerelme szenvedélyében is
               megtartja azt a szűzies ihletet, mely szemlesütve, elpirulva fogadja legjogosabb
               örömeit. És Predzlawa nem volt már akkor azon ártatlan szende leányka, minőnek őt
               Kálmán, még mint ifjú, látta apja udvarában. A szenvedélyes hölgy rég tiltott
               szerelemben élt egy ifjúval, ki őt Magyarországra is követte, s míg az új királyné
               ajka hűséget esküdött az oltár előtt a királynak, addig szemei a tömeg között egy
               idegen férfi arcát keresték.</p>
            <p> Az első hónapban megtudá a király, hogy neje hűtlen.[39] </p>
            <p> Hallatlan bűn volt ez akkor Magyarországon és kivált a mag-tar királyi trónon.</p>
            <p> Azon szigorú törvény, mit Szent László hozott a házasságtörő asszony ellen:
               miszerint azt saját férje jogosan megölheti, s tettéről csak Istennek tartozik
               számadással, mutatja azt az iszonyatot, mellyel a magyar nemzet e szokatlan, alig
               emlegetett bűn iránt volt eltelve.</p>
            <p> A királynét a nemzetgyűlés halálra ítélte, a királyi férj csak megvetésre, s
               visszaküldé őt apjához Oroszországba.</p>
            <p> E kegyelem később sok magyar vérbe került.</p>
            <p> Az iszonyúan bántott királyi férj pedig eltörlé azon törvényt, mely jogot ad a
               férjnek hűtlen nejét megölni.</p>
            
            <p> Az a király, kinek mindenki hálával tartozott, találkozék legtöbb hálátlansággal az
               életben.</p>
            <p> Öccse, Álmos, hatszor lázadt föl ellene, meg akarva őt fosztani koronájától.</p>
            <p> Minden szomszédját, minden ellenségét a magyarnak ráuszítá a királyra, gyilkosokat
               bérelt, összeesküvéseket forralt ellene, pedig nem volt egyéb oka halálát kívánni,
               mint az: hogy Kálmán király volt, ő pedig csak Ráma hercege.</p>
            <p> Először ötödik Henrik császárt hívta segélyül, áruba bocsátva hazáját, de a császár
               saját trónján is ingadozott, melyről édesapját taszította le, s Kálmán megtudta öccse
               tervét – és nem állt rajta bosszút.</p>
            <p> Hogy kívülről nem nyert segélyt a herceg, benn az országban gyűjté maga körül az
               elégületleneket, s magyar hadsereggel rontott Kálmánra. A király a Tisza partján
               várta őt, s midőn Álmos megjelent, egyik sereg sem akart támadni, mindegyik tétlenül
               várta a másikat a vízen keresztül. A két sereg vezérei egy kis szigeten
               köztanácskozásra összegyűlve azt végezték: hogy a fejedelmek magánügyeiért nem fogják
               a nemzet vérét pazarolni, hanem ha baja van egymással a hercegnek és királynak,
               jöjjenek össze egyedül ott a szigeten s végezzék párbaji istenítéletben ügyüket a két
               sereg szeme láttára.</p>
            <p> A király, kit a históriaírók görbének, sántának, nyomoréknak írnak le, férfiasan
               elfogadta a párbaj ajánlatát, míg Álmos sírva fakadt és engesztelődésért esdett.</p>
            <p> A király újra megbocsátott neki, s hogy sivatag lelkébe szelídebb érzelmeket öntsön,
               nőül véteté vele a szép svéd királyleányt, Ingolburgát, remélve, hogy ennek ártatlan
               tiszta keblén kiálmodja véres gondolatait, betelik boldogsággal, szeretettel, ki
               azelőtt nem tudott betelni gyűlölettel.</p>
            <p> Ismét csalódott. Álmos mentől jobban szerette nejét, a szép kék szemű angyalt, annál
               többször jutott eszébe, hogy miért nem lehet ez királyné. És midőn Ingolburga egy
               szép fiúval ajándékozá meg, megesküvék, hogy annak királlyá kell lenni! Ha tudta
               volna, mily átkot mondott rá ekkor! Hogy fia e koronának csak terhét fogja érezni,
               fényét nem fogja látni…</p>
            <p> Addig unszolta a lengyel királyt, Boleslawot, míg az segélyt adott neki Kálmán
               ellen. Álmos a lengyel csapatokkal elfoglalta Abaújvárt, s onnan hívta fel a
               nemzetet: hogy tegye le királyát, és őt válassza el helyette.</p>
            <p> A nemzet ítélt – de nem Álmos javára; egy az ő seregeit tízszeresen meghaladó erő
               vette körül Abaújvárt, s Álmos az ostrom előtti reggelen, lovára ülve, egyedül ment a
               király sátoráig, annak lábaihoz veté magát s bocsánatát könyörgé. Angyaljó nejéért
               még most is elnézte vétkét a különben oly szigorú király, megbocsátott neki,
               párthíveit nem üldözé, a lengyeleket haza hagyta menni.</p>
            <p> A háború nála csak komoly eszköz volt, cél soha. Ő nem csatázott az „ütközet
               gyönyöreiért”.</p>
            <p> A nagylelkűség nem gyógyítja meg az alacsony lelkek gyűlöletét; ami nem sikerült
               Álmosnak nyílt csatában, azt orozva könnyebben hívé végrehajthatni. E célból egykor
               dömösi kastélyába hívta Kálmánt, hogy ott vadászat alatt az erdőben meggyilkoltassa.
               Tervét elárulták. A király kérdőre vonta az orgyilkost; Ingolburga, a béke angyala,
               ismét közbenjáróul lépett fel közöttük, könnyei újra megnyerték férje számára az
               engesztelést, s Álmos és Kálmán az evangeliumra esküdtek egymásnak szeretetet.</p>
            <p> Délután a herceg vadászni ment, s amint sólymával egy légben repülő kócsagot
               elfogatott, azt kérdé társaitól: „Vajon ha a kócsag megesküdött volna a sólyomnak,
               hogy nem fog kiáltani többé, el hagyta volna-e repülni?” Kísérői elérték szavai
               jelentését, s Álmos még azon vadászat alatt megszökött társaitól, s nyomtalanul
               eltűnt.</p>
            <p> Egyszerre azonban ismét megjelent az ország határán, Henrik császár hadseregeitől
               kísérve, s más oldalról a cseh herceget, Szvatoplukot hívá be az országba.</p>
            <p> Már ekkor elkeseredve támadt föl ellene az egész nemzet; annyi hitszegés,
               pártoskodás és hazaárulás után a Pozsonyhoz érkező császárt roppant hadsereg fogadta,
               úgyhogy ez nem kísértve meg az ütközetet, mint békítő lépett fel a király előtt a
               hercegért.</p>
            <p> Álmos ismét megalázva, könnyezve tért vissza bátyjához, s nemsokára elhagyta az
               országot, hol senki sem volt, aki szeresse többé, s a szent sírhoz zarándokolt
               Palaestinába.</p>
            <p> A Kármel látása, a Jordán vize, a szent ereklyék nem gyógyíták őt meg, csak azon vad
               gyűlölettel tért vissza, mellyel eltávozék.</p>
            <p> Itt azután gonosztevőkkel kezde szövetkezni, összeesküvést gerjeszte a király és
               annak fia ellen, melynek fonalai Velence, Német- és Oroszországig elágaztak; ezt is
               megtudta a király; az összeesküvés főnökei elfogattak, s ezúttal az ország
               főtörvényszékei ítéltek fölöttük. János nádor volt a bíró.</p>
            <p> Halálra ítéltettek minden családaikkal együtt.</p>
            <p> A király a halált megvakíttatásra változtatá.</p>
            <p> S ez azon fekete folt, mely a historikusok előtt okot ad arra, hogy Kálmánt
               szörnyeteg alakjában festék le. Mentői azzal védik, hogy e tény akarata ellen
               történt. E védelem fölösleges. Nincs ország, melynek törvényei azt, ki annyiszor
               csinált pártütést, megszegte esküjét, idegen ellenséget hítt az országba,
               gonosztevőkkel esküdött össze orgyilkolásra: fölmentette volna a haláltól, s az
               akkori törvények büntetésenyhítésnek tarták a megvakítást, s kik fel tudják fogni az
               akkori idők körülményeit, midőn az apáról fiúra öröklött pártoskodások századokig
               tűzzel-vérrel áraszták el a nemzeteket, nem lehet csodálni, ha a törvényhozók a
               pártütő családjára is kiterjeszték az apától érdemlett büntetést.</p>
            <p> De Kálmánt sohasem bírták az ész hideg okai megnyugtatni többé, akár álmodott, akár
               ébren volt, mindenütt a szerencsét len rokont vélte látni világtalan véres szemeivel,
               mindig az angyalszelíd Ingolburga sikoltását vélte hallani, midőn megvakított
               gyermekét szívéhez ölelte. Ezen egyetlen pillanat mind azt a jót, mit éltében tett,
               lerontá lelke előtt; e fájdalomból soha sem tudott többé kigyógyulni.</p>
            <p> A lélek fájdalma megölte a testet. Egy napon főfájás miatt hirtelen meghalt.</p>
            <p> Holta után szörnyetegnek nevezték.</p>
            <p> Igaz: hogy egy templomot sem épített egész uralkodása alatt; hogy a pápának megtiltá
               az ügyeibe avatkozást; hogy a püspököknek megengedte a házaséletet; hogy a
               kereszteseket szétkergeté és kimondta: hogy nincs boszorkány. „De strygis vero quae
               non sunt, nulla amplius quaestio fiat” (A boszorkányokról pedig, akik nincsenek,
               semmi kérdés se tétessék többé.) Némely újabb történetbúvár ugyan e törvényszakasznak
               más értelmet ad, azt állítva, hogy Kálmán király a „strygis” alatt méregkeverőket
               értett. Ez azonban képtelenség, mert ezekre nem lehetett azt mondani, hogy
               „nincsenek”, még kevésbé a perbe fogatásukat eltiltani. Meg kell maradnunk annál,
               hogy a magyar „Könyves Kálmán” felvilágosodott elméjével messze előtte járt a
               korszaknak.</p>
            <p> Legtöbb történetírónk csak úgy könnyedén sikamlik keresztül Kálmán királynak ezen
               néhány szava felett, melyek tetteket képviselnek. <hi>Nincsenek
                  boszorkányok!</hi> Ez a két szó mentette meg Magyarországot azoktól a századokig
               tartó rémségektől, amik műveltségben előhaladt Francia-, Német-, Spanyolországot
               egész társadalmi lételében megrázkódtatták, ahol az ördöngösség tűzzel-vassal
               üldözése által éppen az ördöngösséget emelték második religióvá: megtették Sátánt a
               Jehova vetélytársának: ezrével vitték máglyára a boszorkány hírben állókat, köztük
               szép, viruló fiatal leányokat, s a boszorkánymesternek vallott papokat,
               praelátusokat. – És ugyanakkor egy magyar király, kinek dédapja még napimádó pogány
               volt, kimondja az álomriasztó parancsszót: „Boszorkányok nincsenek! Ne
               kerestessenek!” – S ezzel a „nincsenek” szóval elhárította Magyaországról századokon
               át az ördögben való hit társadalmi ragályát. – Ötszáz év kellett hozzá, hogy a
               sötétség apostolainak sikerüljön Magyarországon is boszorkánypöröket előidézni; de
               azok is nagyon kis területre lettek szoríttatva. Elkéstek vele! Itt volt már a
               reformáció, itt volt a könyvnyomtatás. Nem lehetett többé mesterséges éjszakát
               csinálni.</p>
            <p> A magyar nemzeti felvilágosodás első vezérbajnokát tiszteli Könyves Kálmán
               királyban. Mindez elég arra, hogy a krónikaírók közt pártfogója ne akadjon. <hi>(Kálmán király és Álmos herceg történetét dolgoztam fel „Könyves
                  Kálmán” című drámámban.)</hi>
            </p>
            
            <p> Késő évek múlva, midőn Kálmán koronás fia, István, testben-lélekben elerőtlenülve,
               trónörökös nélkül, széttekinte a világban, hogy kinek fejére tegye le koronáját,
               hírül hozták neki, hogy egy kolostorban, jószívű szerzetesek által rejtegetve él az a
               gyermek, kit apja szeme világától megfosztatott, a szerencsétlen vak Béla.</p>
            <p> A világot, az életet és az emberek arcát megunt király fölkereste a boldogtalan
               rokont, s a koldusból királyt csinált, vak királyt, szomorú kárpótlásul hagyva rá a
               koronát – szeme világáért.</p>
            <p> Maga a király szerzetesi öltöny mögé zárta el magát közel halála órájáig a világ
               zajától.</p>
            <p> Az ifjan letűnt király nem öröklé apja szellemét, ok nélkül kezdett harcaiban mindig
               vesztes fél maradt, Dalmáciát a velencések foglalták el tőle, a cseh herceggel,
               Boleslawval Solth főispán vesztette össze, majd hozzá, majd Boleslawhoz hordva a
               rágalmat, s utóbb is mindkettő seregeit egymással összeveszítve, hogy azok minden ok
               nélkül, mindenik a másikat vélve támadónak, véres csatát vívtak csupa
               félreértésből.</p>
            <p> Majd Leopold osztrák hercegtől akarta a Lajtán túli részt elfoglalni, s attól két
               ízben visszaveretett, s nem volt képes saját országát megvédeni ellene.</p>
            <p> Majd Jaroslaw herceget segíteni ment Kievbe, ott már megszállotta a fővárost, midőn
               Jaroslaw a csatában elesett, István azért ostromoltatni akarta a fővárost, hanem
               ezúttal seregei megtagadták a szolgálatot. Itt ismerkedett meg az apja által elűzött
               Predzlawa fiával, Boriccsal, s azt a Szepesség grófjává tette.</p>
            <p> Ismét: hogy a nagyherceg fiai az országos osztályon összevesztek, egyiknek segélyére
               ment s a másiknak elvéve az országot, abba Boricsot helyezé halicsi hercegnek.</p>
            <p> Ezután a görög császárba kötött, amiért a vak Álmos ennek udvarában vonta meg magát;
               a császár Újpalánkával szemben megverte Istvánt, a következő évben ugyan visszaadta
               neki a kölcsönt, de hogy Álmos meghalt, a harc is megszűnt.</p>
            <p> Míg országán kívül járt, idehaza új királyt választottak helyette, egyszerre kettőt,
               az egyik volt János, a másik Bors. Egyik sem tudott sokra menni a királyságával,
               Jánost lefejezték, Bors száműzetett.</p>
            <p> És amikor itthon volt a király, volt hegyen-völgyön lakodalom, az újonnan
               bekebelezett kunok, kiket Tatár vezér alatt az ország leggazdagabb földjén telepített
               meg a király, voltak legnagyobb kedvencei, ott lakott mindig közöttük, őket emelte
               legmagasabb rangokra.</p>
            <p> Aki látta a még máig is egyformán bájoló kecses kun hölgyeket, égő szemeikkel,
               karcsú termetükkel, tűzláng arcaikkal, az könnyen ki fogja találhatni, miért pártolta
               annyira a kunokat István király?</p>
            <p> E pártolás korán halálába került. Apját a bánat, őt az élv ölte meg. Lélekben,
               testben kimerülve halt meg. Halála jótétemény volt rá nézve – de jótétemény az
               országra nézve is.</p>
         </div>
         <div type="chapter">
            <head>Az aradi vérnap</head>
            <p> Vak Béla király országgyűlést hirdetett Aradra.</p>
            <p> A Maros partján, a szabad ég alatt megjelentek a zászlós urak fényes bandériumokkal,
               az összegyűlt nemes lovagok tömege ellepte a sík mezőt, a háromszínű lobogókon a
               megyék saját címerei voltak láthatók.</p>
            <p> A tér közepén egy magas emelvény állt, melyet magas kopjákra tűzött szőnyegek
               sátorként fedeztek, e sátor mellett tizenkét udvarnok állt, ragyogó, arannyal kivert
               páncélban, lengő kócsagokkal.</p>
            <p> A néptömeg utcái közül egy tisztelgő csapat közelg a sátor felé, az ország püspökei,
               a nagyúr és a bánok.</p>
            <p> Jöttükre szétvonják az udvarnokok a sátor aranyrojtos függönyeit, s az örömrivalgó
               nép előtt egy látvány tűnik fel, melyben fény és gyász van egyszerre lefestve.</p>
            <p> Bíboros trónjában, fején a szent koronával ül a király, egy szép, alig huszonkétéves
               ifjú, szőke hajfürtjei szelíden folynak le vállaira. Ez ifjúnak nincsenek szemei. Még
               gyermekkorában elvették azoknak világát. Amint a nép örömkiáltását hallja, mosolyogni
               akar, környezői sírva fakadnak. Az ő szemeinek sem mosolygása, sem könnyei nincsenek
               többé.</p>
            <p> Ekkor előlép a trón mellől egy asszony, egy magas, délceg nő, fejéről villámokat
               hánynak a korona gyémántjai, arca ég, keble hevül, szemeiben a könny ragyog. Ez
               Ilona, a vak király felesége.</p>
            <p> Az asszony odamutat férjére, ki reszketve támaszkodék reá, nem láthatva sem az ő
               arcát, sem a többiekét, mik mind az elkeseredés lángjaitól voltak áthevülve, csak
               azon támadó zúgást hallva, mely közelgő viharképpen kezdé magát hallatni.</p>
            <p> Egyszerre a királyné szavai kezdenek megcsendülni a baljóslatú zúgás közepette.</p>
            <p> „Ide nézzetek, kiálta, ti mindnyájan látjátok őt, ő nem lát senkit közületek. Isten
               királlyá hívta őt, az emberek koldust tettek belőle. És azok, kik ezt tevék, itt
               vannak köztetek, ott ülnek egyenként mosolygó arccal, kárörvendő képpel mindazok, kik
               Kálmán királynak e tettet tanácslák s azt végrehajtani siettek, s gíúnyolják magukban
               a királyt, kinek kezei rövidek, mert szemei nem látnak…”</p>
            <p> A királyné végszavai már a fölordító zajban enyésztek el; a vak király
               kardcsattogást, halálkiáltást, tombolást hallott, s félve kapaszkodott neje karjába,
               az pedig mint a bosszúállás angyala a trón lépcsőjén, ujjának egy mutatásával halálra
               ítélve férje megvakítóit.</p>
            <p> A nemesek kardot rántva rohantak a vádolt főurakra, azok dühös védelem közt törtek
               maguknak utat egész a trónig, némelyiket a királyné lábai előtt vagdalták össze.</p>
            <p> A király reszketve, kinyújtott karokkal esde a bosszúállóknak; gyönge szava
               elveszett a bosszúordításban, mely csak akkor szűnt meg, midőn hatvannyolc főúr, Béla
               vakságának okai, feküdt holtan a trón előtt.</p>
            <p> S a kardcsattogás, halálhörgés elmúltával újra felharsogott az „éljen a király! –
               éljen a királyné!”</p>
         </div>
         <div type="chapter">
            <head>A trónkövetelő</head>
            <p> Sokan, kikre nézve a királyné szavaiban halálítélet volt kimondva, a verekedés
               zavarában lóra kapva, megmenekültek a véres országgyűlésből, s futottak Lengyelország
               felé.</p>
            <p> Ott élt azon időben Borics; a szerencsétlen fejedelem, kit anyjának könnyelmű
               szerelmi bűne nevétől és koronájától foszta meg.</p>
            <p> Az a nép, melynek őt mint királyát kellett volna üdvözölni, most fattyúnak csúfolá,
               mivel anyja vétkezett.</p>
            <p> Mint el kellett ennek vadulnia, kit anyja megátkozott, apja eltaszított, nemzete
               kigúnyolt és sorsa üldözött.</p>
            <p> Hogy apja, anyja és nemzete gyűlölé, az nem csoda, de még a sors is, mintha az is
               osztaná az emberi előítéleteket.</p>
            <p> Először szepesi gróffá tette apjának fia, István, kit testvérének nem volt szabad
               neveznie; ezt elveszítve, halicsi fejedelemmé lőn, rövid idő múlva onnan is
               elűzetett. Mint menekvő tengődött azután ipa, a lengyel király udvarában.</p>
            <p> Most az Aradról elfutott főurak őt keresték fel elhagyottságában.</p>
            <p> Ezek a kiskirályok, kik otthon zsarnokai voltak jobbágyaiknak, kik a rabszolgákat
               adták, vették mint vásári tárgyat, kik előtt nem volt bizton a nők becsülete, a
               szüzek ártatlansága: szerették a szabadelvűt játszani királyukkal szemben, s büszkén
               emelték fel fejüket, érezve: hogy a törvények feje vak.</p>
            <p> De férfilélek élt a királynéban, s mielőtt az oligarcha pártnak ideje lett volna a
               lázadást előidézni, a királyné megelőzte őket, ő maga idézte elő azt, s a nép, melyre
               hivatkozott, felkoncolta a trón ellenségeit.</p>
            <p> De a mesés sárkány mindegyik levágott fejéből tíz új támadott. Mindazok, kiknek okuk
               volt nem szeretni ez erős asszonyt a gyönge király trónján, Borics körül sereglettek,
               s az általuk előhívatva rideg rejtekéből, megjelent a Sajó partján magyar és lengyel
               seregével.</p>
            <p> A túlparton táborozott a király. Hadereje több volt Boricsénál; csak egy eset
               tehette kétségessé győzelmét, az árulás. A királyné gyakran találkozott a főurak közt
               hízelgő arcokkal, s hol a hízelgés jelen van, ott az árulás sincs messze.</p>
            <p> Ilona egy napon meg akarva tisztítani hívei seregét az árulóktól, magához hívatta
               őket s azt kérdé tőlük, hogy igaza volt-e Kálmán királynak, midőn nejét elűzé
               magától? – Hívei őszintén feleltek a kérdésre, s azt állíták, hogy igaza volt. Az
               árulók azonban óvatosak akarván lenni, azt felelék, hogy Kálmán ebben is bűnös volt,
               tudva: hogy Ilona gyűlölettel emlékezik férje megvakíttatójára. De éppen e fölösleges
               óvatosság árulta el őket. Tehát ők Boricsot Kálmán törvényes gyermekének tarták.</p>
            <p> A király hívei ez áruló jelre fölugráltak helyeikről, s miután mindnyájan
               fegyvertelenek voltak, székekkel és ököllel rohantak az elárult árulókra.</p>
            <p> Lampertet saját testvére egy székkel csapta agyon; fiát, Miklóst s Moynolth grófot
               lekéselték. A többiek, kik nem voltak jelen, de egyetértettek a pártosokkal,
               átszöktek rögtön Boricshoz, köztük a lázadók feje, Tiodor gróf, Folkus, Titus, Endre,
               Vitályos, s a mindnyájuk közt legmerészebb Sámson.</p>
            
            <p> Egy délben a király éppen sátorában ülve ebéd mellett, hirtelen egy betoppanó lovag
               által ijesztetik fel, ki az ellen táborából a Sajón átúsztatva, hallatlan
               merészséggel tört odáig, s a vak királyt hívei közepette nyomorult ebnek szidalmazva,
               felszólítá, hogy adja át országát Boricsnak, s maga pusztuljon innen és menjen
               kolostorba.</p>
            <p> E merész lovag volt Sámson gróf.</p>
            <p> A jelen volt zászlósok és udvarnokok a bámulattól megdermedve néztek a dühöngő
               emberre, ki egymaga mindnyájukat királyostól szemtől szembe meg merte gyalázni; de a
               következő pillanatban mindnyájan talpra ugrálva, meg akarták őt ragadni, gróf Both
               utána ugrott a vakmerőnek, ki hirtelen lovára ugorva, szitkozódva fordult vissza a
               meggyalázottakhoz s bántatlanul tovanyargalt.</p>
            <p> Míg a főurak lovászaik után kiáltoztak paripáikért, a szitkozódót űzendők, Both
               apródja egy ott álló ménre nyereg nélkül, amint kapta, felugrott, s utánaeredve a
               grófnak, azt a Sajó partján beérte.</p>
            <p> Sámson beugratott a vízbe. A túlsó partról Tiodor és társai csónakon siettek
               segélyére. De a bátor apród utánaúsztatott, s a víz közepén utolérve, egy kelevézzel
               társai szeme láttára keresztülszúrta a grófot, s azzal ismét visszaúszott.</p>
            <p> A lengyelek ez eset után ütközet nélkül visszatértek, de a következő évben maga a
               lengyel király Boleslaw hozta vissza Boricsot, őt a magyar trónba ültetendő. A király
               seregei által azonban Mária Magdolna napján úgy összetöretett, hogy maga is alig
               szabadulhatott meg a csatából. A magyar pártosok elestek, vagy elfogattak.</p>
            <p> Egyet főnökeik közül Bátor Opos unokája tett fogollyá.</p>
            <p> A szerelemgyermek, elvesztett csatája után, halicsi trónját ment visszafoglalni. A
               sors ott is mostohája volt, ütközet közepén tulajdon serege egymás ellen lázadt, s
               otthagyva az orosz ellenséget, a szövetséges lengyel, magyar és halicsi egymást
               fogyasztá el; a lengyel király bánatában meghalt, s Predzlawa fia földönfutóvá lett
               örökre.</p>
            <p> Majd a bajor, majd a francia udvaroknál lappangott azután, míg egyszer az osztrák
               herceget rábírhatá, hogy érte Magyarországra betörjön.</p>
            <p> Már ekkor Géza ült a trónon, Béla megszűnt vak lenni: meghalt; az ifjú király
               nevelője, az ország nagyura, Bélus herceg a Lajtáig elébe menve Henrik hercegnek, azt
               a csatában megveré. Hétezer bajor és osztrák esett el azon csatában, s a két alvezér,
               Rátbód és Ottó foglyul esett Bélus kezeibe.</p>
            <p> Itt is elűzetve a koronától, de nem űzetve el annak csalképétől, a görög császárhoz,
               Mánuelhez futott a szerencsétlen fejedelem: háromfelől megkísérté már az országot,
               melyhez jogot érze, elfoglalhatni, most a negyedik felől próbálta meg. Elöl harcolt
               Mánuel seregeiben, midőn az a magyarok ellen csatázott; mindig ő mert legmélyebben
               betörni csapataival azon földre, melyet oly örömest nevezett volna honának; de a
               cselszövő görög csak eszközül használta őt; az ő vére folyt győzelemért, de az ő
               érdekei nem nyertek általa soha.</p>
            <p> Egy csatában, melyre a besenyők ellen volt kiküldve, bevégezte megátkozott életét,
               az utolsó emberig küzdve tartotta a csatatért. Az utolsó ember ő volt. Senki sem
               szerette életében, senki sem siratta meg holta után. Pedig mind a kettőt megérdemelte
               volna – ha anyja nem vétkezik. Mert vitéz volt, s ki tudja, nem lett volna-e ünnepelt
               hőse e hazának, ha ez fiává tudta volna őt fogadni? <hi>(Borics herceg
                  történetét dolgozta fel Szigligeti „Trónkereső” című drámájában.)</hi>
            </p>
         </div>
         <div type="chapter">
            <head>Orosz és görög szomszéd</head>
            <p> Vak Béla még ifjan halt meg, fia, második Géza még gyermek volt, midőn királlyá
               lett.</p>
            <p> Ekkor az ország nagyjai, ahelyett, hogy mint másutt szokták, a király erőtlenségét
               használva önérdekű pártokra szakadoztak volna, szorosan egyesültek a fejedelem körül,
               ifjúsága gyönge létét a nemzet erejével pótolva ki.</p>
            <p> A nemzet gondviselése alá vette az országot és a királyt, s midőn az egyiket
               visszaadta a másiknak, azoknak egymásra nem lehetett panaszuk.</p>
            <p> A király egy kívül erős, belül boldog országot vett át kormányzóitól s az ország egy
               lelkileg nemes, testileg hősi királyt.</p>
            <p> Bélus herceg, a nádor volt e kormányzat főnöke. Ő telepíté meg az Olt sivatag
               partjain a szászokat, ő verte vissza Jasomirgott Henrik támadását Borics érdekében,
               és ő házasítá meg az ifjú királyt az orosz nagyfejedelem, Minoslai leányával,
               Fruzinkával.</p>
            <p> E kedves nőt rövid időn nem csak a király szerette meg, hanem a nemzet is. Ha ő kért
               valamit a rendektől, az meg volt adva; a királyt és királynét úgy tekinté az időben a
               nemzet, mint édes fiát és édes leányát, megfordítva a viszonyt, mely a népnek atyául
               és védőül rendelte a királyt: most a nemzet volt a király atyja, de egyszersmind
               hatalmas védője.</p>
            <p> Fruzinka királyné testvére, Izaszlaw, ez időben orosz nagyfejedelem volt, kit
               fejedelmi fővárosából gyakran elűzött a hatalmas Dolgoruki, Moskau alapítója.</p>
            <p> A magyar nemzet látta a királyné néma könnyeit, melyeket testvére szerencsétlen
               sorsán hullatott, s elhatározá, hogy e könnyeket le fogja törülni.</p>
            <p> Kellett-e egyéb ok arra, hogy vérét kiontsa, egy nemes népnek, mint hogy
               legkedvesebb gyermeke könnyeit ne lássa?</p>
            <p> Volt idő, midőn Magyarország interveniált Oroszországban, midőn magyar vér, magyar
               dicsőség segített Oroszország uralkodóit trónjaikba visszahelyezni.</p>
            <p> A fiatal király harc- és dicsvágytól égve állt serege élére, mely rokona segélyére
               volt sietendő.</p>
            <p> A magyar és cserkesz egy zászló alatt harcolt; Dolgoruki csatát csatára vesztett, s
               kénytelen volt magát Grodezi várában föladni. Wladimerko, a Swenigrodi orosz
               fejedelem, Dolgoruki hatalmas szövetségese, miután roppant hadseregét a magyar
               fegyverek egyetlen ütközetben a Wjas partján semmivé tették, kénytelen volt békét
               kötni, s amely pillanatban azt megszegé, trónja lépcsőjén a guta ütötte meg.</p>
            <p> Ezalatt másfelől a hatalmas görög császár, Mánuel keresett magának okot barbár
               szomszédjaira rontani.</p>
            <p> Mert a históriaírók előtt a magyar nemzet „barbár” cím alatt ismeretes, míg a görög
               nemzet neve „művelt”. S ha a műveltség nem a szellemi és erkölcsi épségben van, hanem
               a kőfaragás és selyemszövés mesterségében, úgy e különbség aligha nem áll e két
               nemzet között; de ha szabad csak néhány évet összehasonlítanunk történeteik
               folyamából, a különbség megfordítva fog előállani.</p>
            <p> Mánuel élete egyik felét természetelleni gyönyörökben, másik felét ok nélküli
               hadakban tölté, úgyhogy egyszer, midőn a csatában egy patakból ivott s panaszlá, hogy
               a vízben vér van, egy katona fölkiáltott rá: „Nem most iszod először néped
               vérét”.</p>
            <p> A magyar barbár azért, mert a keresztes hadak söpredékét kiverte országából s csak a
               hőseit fogadta vendégszeretettel; a görög pedig művelt, mert éppen e hősök számára
               hamis pénzeket veretett, lisztjük közé oltatlan meszet kevert, seregeiket kalauzok
               által álutakra vezetteté.</p>
            <p> Mánuel fiát és nejét rokona, Andronicus elfogatá, a fiúval aláíratta saját anyja
               halálítéletét, azután megfojtatta a fiút, s holttestét felrúgva mondá: „Apád gazember
               volt, anyád ringyó, magad bolond”.</p>
            <p> Andronicust pedig császár korában a nép lábánál fogva akasztotta fel.</p>
            <p> Ily jelenetek nem voltak napirenden a barbároknál.</p>
            <p> Mánuel okot talált megtámadni a magyar nemzetet, először azért, mert Borics hozzá
               folyamodott, másodszor, mert Wladimerko neki szövetségese volt s a magyarok
               ellensége, harmadszor Csudomil, a szerb fejedelem a magyar királynak unokaöccse volt
               és neki ellensége.</p>
            <p> Az első csatában Mánuel és Csudomil személyes tusában összetalálkozván, a szerb
               Supán egy kardcsapással összetörte a császár fején a sisakot, de emez kiverte kardját
               kezéből s fogva vitte magával Byzancba azon negyven magyar fogollyal, kiket aranyba
               és bíborba öltöztetve vitt diadalszekere előtt, mintha csupa hercegeket és
               főispánokat fogott volna el.</p>
            <p> De a következő csatákban, midőn a király Oroszországból visszatért, bőven
               visszakapta a kölcsönt, Géza elfoglalá várait, seregeit szétveré s kényszeríté
               föltétlenül békét kötni.</p>
            <p> Ezentúl hadat nem készített Mánuel a magyaroknak, hanem ami sokkal könnyebb és
               veszélytelenebb volt, összeesküvéseket.</p>
            <p> A királynak két testvére, István és László, átszökve Mánuelhez, átoltották a magyar
               nemzetbe a görög udvarnál beszítt trónlázadási mérget, s Géza király holta után annak
               koronás fiát, III. Istvánt, pártjaik által, miket Mánuel pénze vesztegetett meg, a
               trónról elűzték. Fruzinka királyné Pozsonyba futott gyermekeivel s azoknak
               pártjával.</p>
            <p> Az elfoglalt trónt ekkor ismét László vette el testvérétől, Istvántól, éppen mint a
               görög udvarnál szokták.</p>
            <p> Hat nap múlva a trónból a sírba szállt. Hirtelen és véletlen halt meg. Éppen mint a
               görög udvarnál szoktak meghalni a császárok, kik testvérüknek útjában vannak.</p>
            <p> Koporsóján keresztül IV. István lépett a trónra, idegen szelleméért gyűlölve
               nemzetétől.</p>
            <p> De a prímás, Bánfi Lukács megtagadta tőle a koronázást, s mit az önkény tett fejére,
               Fruzinka hívei egy irtózatos csatában elvették tőle. IV. István maga foglyul esik, de
               a győző királytól szabadon bocsátva, e nagylelkűségért új hadat hoz Mánueltől hazája
               ellen. Éppen mint a görög udvarnál szokták.</p>
            <p> E hadserege a magyarok által semmivé tétetve, maga a császár jött vele vissza és a
               császár is visszaveretett.</p>
            <p> Mánuel ekkor más gondolatra jött. Erővel elfoglalnia nem lehetett Magyarhont, a
               békekötéskor tehát Fruzinka egyik fiát, Bélát fiává fogadta, s Elek despota név alatt
               trónörökösévé nevezte ki. Így reménylé Béla által a magyar királyi és a görög
               császári koronát egy trónon egyesíthetni.</p>
            <p> Előbbi kegyence, IV. István ezáltal útjában kezde lenni, meg is halt nemsokára,
               érvágáskor megmérgeztetve. Éppen mint Byzancban szoktak meghalni fölösleges
               fejedelmek.</p>
            <p> A béke nem tartott sokáig. Mánuel most Béla jogánál fogva tört a magyarokra, Szerém-
               és Dalmátországot hódítva el tőlük. De nemsokára egy roppant halom, mit Dénes nádor
               egy csatában elesett görögök holttesteiből rakatott, határdombot emelt
               hódításainak.</p>
            <p> Eközben váratlanul fia született, s ennek kedvéért a Bélának tett ígéret a trón és a
               császárleány keze iránt visszavonatott, mint ezt Byzancban szokták.</p>
            <p> Béla örült e kegyvesztésnek, nem szerette ő Görögországot, sem a császárleányt,
               hanem saját édes honát és a szép Ágnest. Most elveheté kedvesét s visszatérhetett
               honába.</p>
            <p> Mire az ország határához ért, sógorának gondja volt rá, hogy testvére királyné
               legyen; III. István hirtelen méreg által múlt ki. Béla első lépése honába a királyi
               szék lépcsője volt.</p>
            <p> III. Béla a görög műveltséggel nem sajátította el a görög romlottságot, országát
               városokkal, trónját fénnyel ékíté fel, és távol tudta tőlük tartani az
               erkölcsromlottságot.</p>
            <p> Anyja, Fruzinka, kit a nemzet egykor mint szeretett leányát, majd mint gyöngéd
               testvért tanult ismerni, most mint szenvedélyes anya lépett föl legkisebb,
               legszeretettebb fia, Géza mellett, másik fia, Béla ellen, kit gyermekkora óta
               megszokott nem látni és nem szeretni.</p>
            <p> A király megtudta az összeesküvést, s anyját Görögországba küldé, testvérét
               elzáratá, honnan csak Fridrik császár kértére bocsátá ki, akinek keresztes hadával
               együtt a Szentföldre ment.</p>
            <p> Béla is sürgetve volt a Szentföldre menni, majd a császár, majd a pápa által – azt
               meg is ígérte és meghalt.</p>
            <p> Két fia közül Imrének hagyta trónját, Endrének kincseit s azon kötelezettséget, hogy
               a Szentföldre hadsereget vezessen. Endre elkölté a pénzt, s hadseregével bátyja ellen
               fordult.</p>
            <p> A szomszédok kibékíték őket, s most már mind a kettő kötelezve volt a Szentföldre
               menni.</p>
            <p> Imre csupán azt föltételezé, hogy akkor menend el, mihelyt országa nyugalomban lesz.
               Gyanította-e, hogy ennek nem éri végét, vagy maga kereste az alkalmat, mely itthon
               tartá? Ez időtől szüntelen hadba volt keveredve, majd szerbekkel, majd bolgárokkal,
               majd velencésekkel, úgyhogy utóbb a pápa anathémával fenyegetett mindenkit, aki Imrét
               bántja, nem engedve őt a Szentföldre menni.</p>
            <p> Ekkor ismét az öccse állt elő. A Dráva mellett két roppant hadsereg várt a csatára,
               melyben ismét magyar vérnek kelle folyni. Ekkor a király magasabb szelleme
               sugallatától bátorítva, midőn</p>
            <p> seregeik csatarendben állottak egymásra törendők, leveté páncélját, fegyvereit, s
               csupán királyi palástjába burkolva, egy vesszővel kezében a pártütők táborába ment
               egyedül, s odaérve fölkiálta: én vagyok királytok, van-e bátorsága valakinek kezét
               ellenem fölemelni?</p>
            <p> A megdöbbent harcosok utat nyitottak a király előtt, egész vezérük sátoráig, ahol a
               király pártütő öccsét személyesen elfogta saját tábora szeme láttára, s onnan
               kivezetve, fogságra veté. A sereg bámulva rakta le a fegyvert a merész alak igéző
               tekintete előtt.</p>
            <p> Ezáltal elhárult minden akadály a király palaestinai útjából. A halál éppen
               készületei közepette lepte meg.</p>
            <p> Ez már az ötödik király volt, ki ígéretet tőn a keresztes hadban részt venni, s
               ifjan halt meg ez ígéret teljesítése előtt.</p>
            <p> A sors maga sem akarta: hogy e még alakulása felében levő nemzet külérdekek miatt
               életét a semmivélétel kockájára tegye, mi annál veszedelmesebb leendett rá nézve,
               minél fiatalabb éveiben vett volna részt a keresztes hadban.</p>
            <p> Hogy mi vész hárulhatott a nemzetre azáltal, hogy ha királya az országtól távol
               járt, érdektelen, költséges hadat viselni: Endre élete megmutatta.</p>
         </div>
         <div type="chapter">
            <head>Gertrúd</head>
            <p> Soha sem tesz annyi kárt egy gyönge népben egy erős zsarnok, mint egy erőteljes
               népben egy gyönge király.</p>
            <p> Jeruzsálemi András egész tizenhét évi uralkodása alatt nem tett egyebet a magyar
               nemzet, mint saját sírját ásta.</p>
            <p> A király pazar, a nemzet koldus, kívül szükségtelen harc, belül pártháború.</p>
            <p> Az önakarattalan királyt majd büszke, nagyravágyó nők, majd önző, alacsony lelkű
               tanácsosok kormányozzák, s ha mindeniktől megszabadult – saját önállástalan
               lelke.</p>
            <p> Első neje, meráni Gertrud, kit a természet nem királynénak, hanem királynak teremte,
               de semmi esetre sem a magyar számára: büszkesége, pazarlása s idegen udvara által
               ellenségévé tette trónjának az ország minden rendjeit.</p>
            <p> A főpapokat és nemeseket bosszantá, hogy minden rokonát, tanítóját, udvarmesterét,
               gyóntatóját érseki, báni, főispáni hivatalokba rakta, s a köznép nyögött a vérét
               sajtoló adó terhe alatt.</p>
            <p> A magyar zúgolódva látta magát mindenében megraboltatni: hivatalaiban,
               rangbüszkeségében, vagyonában és életében, csak egy csepp kelle még a bosszú
               poharához, hogy kicsorduljon.</p>
            <p> E csepp volt a női erény könnye.</p>
            <p> Ami a Tarquiniusokat megbuktatá, az lőn Gertrudnak veszte is.</p>
            <p> Az akkori nádor Bór Benkének, kit ismertebb néven Bánk bánnak neveznek, csudaszép
               neje volt a királyné udvarában, ki iránt Ottó, Gertrud testvére, tiltott szerelmet
               kezde érzeni.</p>
            <p> A szép nő szebb volt erényei miatt. A magyar nők egyik főtulajdona volt eleitől
               fogva a hűség, szűziesség, és itt a választás nem volt nehéz a délceg, daliás nádor s
               az idétlen meráni herceg között.</p>
            <p> Ottót Németországból az igazság keze üldözé nénje udvarába. Fülöp király orgyilkosai
               közt őt is megismerék. S aki értett az orgyilokhoz, értett a méregkeveréshez is. Egy
               este, midőn a királynéval s a szép Melindával együtt vacsorált, a nádor nejének
               poharába szerelemitalt vegyíte, s a királyné saját szobájában egyedül hagyta a
               herceget Melindával.</p>
            <p> A nádor, ki éppen akkor tért vissza ítéletosztó körútjából, a kétségbeesés könnyei
               közt, félőrülten találta hitvesét, s míg szemei kiolvasták e könnyekből a
               helyrehozásra nem, csak megtorlásra váró eseményt, nejének rokonai, Mikhál, Simon és
               Petur bánok ujjal mutattak a bosszú tárgyára.</p>
            <p> Ez Gertrud volt.</p>
            <p> Rég el volt határozva a királyné halála az összeesküvők által az általuk
               felszólított esztergomi érsek, János, kérdésükre e dodonai kétértelműségű feleletet
               adta:</p>
            <p> „Reginam occidere nolite timere bonum est; si omnes consentiunt ego non
               contradico.”</p>
            <p> Melyet a különböző megszakítás szerint így is lehet érteni:</p>
            <p> „A királynét megölni nem kell – félnetek jó lesz; ha mindenki beleegyez – én nem –
               ellenzem.”</p>
            <p> De emígy is lehet magyarázni:</p>
            <p> „A királynét megölni nem kell félnetek – jó lesz; ha mindenki beleegyez, én nem
               ellenzem.”</p>
            <p> De a megsértett férj bosszúja nem kérd és nem hallgat meg tanácsot. Midőn a király
               éppen Halicsban volt hadat viselni s országát azalatt Bánk bánra bízta, ez a
               királynét saját palotájában meggyilkolá. Ottó megmenekült, meggyilkolt testvére
               kincseit is magával elrabolva.</p>
            <p> A visszatérő király az összeesküvőket családostul kiirtatá; egyedül Bánkot, neje
               gyilkosát nem volt bátorsága megöletni. Érzé: hogy a meggyalázott nő miatti keserv
               nagyobb, mint a megölt miatti. <hi>(Bánk bán történetét örökíté meg
                  Katona József hasonló című drámájában, mely elsőrendű remekműve a magyar
                  irodalomnak.)</hi>
            </p>
         </div>
         <div type="chapter">
            <head>A jeruzsálemi hadjárat</head>
            <p> A Szentföldre menést tovább halasztani nem lehetett; a pápa anathémával
               fenyegetőzött, s Endrének még az ajánlott görög császári koronát sem engedte
               elfogadni, hogy annál biztosabban elindulhasson Jeruzsálembe.</p>
            <p> Egy ily expeditióhoz pénz kellett, az pedig Endrének mentől kevesebb volt.
               Adószedői, kincstárnokai gazdagultak, a nép szegényült és a királyi kincstár üres
               maradt.</p>
            <p> És most egyszerre kelle sok pénz, melynek előteremtésére Dénes kincstárnok
               teljhatalmat kapott.</p>
            <p> Soha ember nagyobb uzsorát nem fizetett, mint Endre király. Ő országa hatalmát adta
               zálogba s népe szeretetét kamatul.</p>
            <p> Dénes árverésre bocsátá a pénzügyhivatalokat, zsidók, örmények, ismaeliták kezeire
               jutottak a bányák, a pénzverés, a sóadó, a révek, vámok, adófizetés, a népsanyargatás
               minden módszerei nekik adattak el – a korona javadalmai a már akkor is hatalmas
               főnemeseknek örök áron adattak el, s a templomok kincsei kótyavetyére jutottak éppen
               úgy, mint a magyar királynék Veszprémben tartogatott drágaköves koronája.</p>
            <p> Miután a király saját országában ilyen jó rendben hagyta a mindenféle pogányokat,
               megindult egy derék hadsereggel, őket Palaestinában kiirtandó.</p>
            <p> Gályára rakott hadával oda szerencsésen el is jutott, bejárta a szent helyeket, hol
               egykor a Megváltó sokkal egyszerűbb és mégis hatályosabb fegyverrel terjeszté az igaz
               hitet, megfürdött a Jordán vizében, csókolá az igazi keresztet, harcolt a Thábor
               hegyén, imádkozott a Karmelen s küszködött éhséggel és szomjúsággal a tejjel, mézzel
               folyó Kanahánban.</p>
            <p> Koraddin szultán seregei azonban sehol sem akartak csatába ereszkedni a
               keresztesekkel, s a Thábor hegy ostromát meghiúsította a vezéreknek éppen a csata
               alatti összeveszése. <hi>(A jeruzsálemi hadjárat történetét leírtam a
                  „Minden poklokon keresztül” című regényemben.)</hi>
            </p>
            <p> Ekként dicsőséggel megrakva, sok szent ereklyét összevásárolva s valami
               méreg-italtól megbetegülve, hazafelé fordult a király, s az úton valakinek az
               országán csak keresztülment, mindenütt eljegyzett egyet fiai vagy leányai közül az
               illető királyi gazdák leányai és fiaival.</p>
            <p> Igy ért haza országába a Szentföldről. Ha még tovább ott mulat, akár ott is
               maradhatott volna.</p>
            <p> Itt azalatt fenékkel fordult fel az ország. A főurak egymással harcoltak, a királyi
               tisztviselők rablókkal szövetkeztek, a kincstár üresebb és a nép nyomorúbb volt, mint
               valaha, a külellenségek szerte foglalták az ország tartományait és hadsereg nem volt
               azt visszaszerezni, a nemesség nem hallgatott a zászló alá hívásra, s pénz nem volt
               zsoldosokat fogadni; ekkor eladta a király a korona várait a főnemeseknek, kiknek
               egynémelyike ez által hatalmasabb lett magánál a királynál, s az e pénzen gyűjtött
               hadsereg a legelső hadjáratban az oroszok ellen elveszett, s vele együtt Halics- és
               Lodomérország.</p>
            <p> Végre nem volt már osztály az országban, mely elégületlenségét el tudta volna
               titkolni. A zsidó és ismaelita adószedők a nép vérverítéke után a templom kincsei s a
               nemesség szabadalmai után kezdtek nyúlni, a nép lázongott, a nemesség megtagadta az
               engedelmeskedést, a főurak rablóváraikba hurcolták a király zsidóit, s a papok
               templomátkot hirdettek, bezárták a templomokat, temetetlen hagyták a halottakat s nem
               tartottak isteni tiszteletet.</p>
            <p> Sőt magában a királyi családban is kész volt a szakadás. Egyszerre két törvényes
               király ült a trónon, Endre és fia, Béla, az ország válogathatott, hogy melyiknek
               hódoljon. Endre neje, Jolánta szokás szerint gyűlölte mostohafia nejét, Máriát, s
               Endre mint gyönge férj: hogy családi nyugalmát megmentse, kényszeríteni akarta fiát,
               hogy a szintén fölkent királyi nejétől váljon el.</p>
            <p> A nejét gyöngéden szerető férj dacolt az atyai hatalommal, a családi vitába
               belekeveredett pápa és főnemesség, s a király ennyi zavarból kihatolni sem erővel,
               sem akarattal nem bírva kénytelennek érzé magát országgyűlést hirdetni 1222-ben.</p>
            <p> Ez volt azon országgyűlés, melyen az „aranybulla” szerkeszteték. Ez okirat nagyszerű
               tanújele a magyarországi aristocratia diadalának a trón felett. Harmincegy cikken
               keresztül semmi egyéb nincs benne biztosítva, mint a nemesség jogai, a nemesség
               kiváltságai, a nemesség szabadalmai.</p>
            <p> A törvényt végül egy cikk szentesíti, mely jogot ad minden egyes nemesnek, azon
               esetben, ha a király vagy annak utódai e törvényeket megszegnék, ellenük, anélkül,
               hogy fölségsértés bűnébe esnék, pártot üthetni.</p>
            <p> A nemesség ezáltal oly hatalomra jutott, hogy rövid időn egy főurakból összegyűlt
               párt elhatározá: hogy miután úgyis ők az urak az országban, űzzék el a királyt s
               osszák fel az országot maguk között megannyi kis királyságra. Ez őrült eszme azonban
               éppen az osztozás elvén megtörve, II. Fridrik császárt hívták fel királyul. Endre
               kitudta terveiket, s azt a gyáva büntetést tudta ki számukra, hogy a pártütők
               uradalmait fogadott gyújtogatókkal égetteté föl. Ahonnan később egy törvény
               keletkezett, mely meghagyja a királynak, hogy ha valakit büntetni akar, ám
               nyakaztassa le, de falvait ne égesse föl, mert ez a paraszt kára.</p>
            <p> Endre ezáltal hitte a gyöngesége pillanatában aláírt törvényeket jóvátehetni, ha
               azokat meg nem tartja. A gyűlölt kincstárnok Dénes most nádorrá emeltetett, az
               ismaeliták még jobban sanyargaták a népet és nemességet, a pénzügyi hivatalok ismét
               megteltek zsidókkal és pogányokkal: míg a mindezekből támadt iszonyatnak a pápa
               anathemája látszott véget vetni. Minden úgy maradt, amint volt. A nemzet szemlátomást
               közeledett megoszlattatása felé. Egy új özönvíznek kelle jönni, mely a felnőtt
               oligarchia sárkányfejeit letörje. Ez új özönvíz el is jött, de Endre nem érte meg.
               Tizenhét évi uralkodása után meghalt, tökéletes fölbomlásban hagyva fiára az
               országot.</p>
         </div>
         <div type="chapter">
            <head>A tatárfutás</head>
            <p> Dzsingisz kán meghalt, fiai megosztoztak birodalmán és dicsőségén.</p>
            <p> Ázsia térképén nem voltak az országoknak határai többé, az egész földrész egyetlen
               vérpirosra festett ország volt egyik tengertől a másikig; koponya-pyramidok jelölték
               szerte a győzelmi csatatérek helyeit.</p>
            <p> Több mint ötmillió ember halt meg e nagy fojtogató parancsára; maga fölért egy
               döghalállal.</p>
            <p> Három fia maradt és egymillió ötszázezer főnyi hadserege.</p>
            <p> Ennyi haderőnek szűk volt már Ázsia; Oktaj kán, a nagy pusztító utóda folytatni
               indult, mit apja megkezdett: körülhódítani az egész világot.</p>
            <p> A végtelen hadtömegek megindultak beláthatatlan rajokban a Kaukázon keresztül, a
               föld reszketett alattuk, a nép futott előlük; itt-ott megállt velük küzdeni egy-egy
               kisded szabadságvédő nép, a cserkesz, a kun – rövid harc után elnyelte őket a roham,
               mint szigetkét az áradat.</p>
            <p> Negyedik Béla volt ekkor a magyar király, örök harcban önfeleivel, kinek trónja
               mellett a főurak lábaikkal a népet gázolták s fejeiket a királyé fölé emelgették.</p>
            <p> Beteg volt az ország, nagyon beteg. S amily nehéz volt betegsége, oly keserű volt az
               orvosság, amely abból kigyógyítá.</p>
            <p> A korona darabokra volt tördelve, mindenki király volt a maga földjén, családok
               viseltek egymás ellen firól fira szálló gyűlöletből harcot, hős volt a rabló, bajnok
               a pártütő, mindenkinek volt hadserege, csak az országnak nem, kincseket halmozott
               mindenki, csak a király és a nép volt szegény.</p>
            <p> Ily állapotában a honnak közelgett rá a emberirtó vihar.</p>
            <p> *</p>
            
            <p> Sokszor meghalt már e nemzet. Sohasem maradt a sírban. Isten mindig föltámasztá,
               megnövelte, megdicsőíté.</p>
            <p> Olvassátok a legszomorúbb sorokat, miket valaha magyar történetíró följegyze, s
               tanuljátok meg belőle: hogy amely népet sem kard, sem betegség meg nem tudott ölni,
               az örök életre van hivatva.</p>
            <p> *</p>
            
            <p> Körös-körül lángolt a határ, a felgyújtott országokból vérvörösen folytak át a
               folyamok a szomszédba, s csöndes éjszakákon áthallatszott a havasokon keresztül a
               népsírás, mintha millió haldokló jajgatása szólna egyszerre.</p>
            <p> Mindenki ijedten fordítá arcát a határ felé.</p>
            <p> A villongó főurak leereszték a kardot, mely családi harcra volt kihúzva s
               elzárkóztak váraik felvonó hídja mögé: az ismaeliták félbehagyták az adószedést,
               málhába kötött kincseikkel futva a kerített városok felé; a kolostorokból hangzott
               éjente a szomorú bűnbánó ének, s az ekéje elé fogott pór remegve hagyta ott az
               izzadásos földet, sápadtan kérdezve: mit jelent e szokatlan fény az égen, mikor a nép
               régen aludni ment? Miért sápadtak azon arcok, melyek imént oly kevélyek voltak?…</p>
            <p> …Hirtelen jött a király hírnöke, végighordozva a véres kardot hegyeken, völgyeken:
               vészt, vészt! kiáltva a várak kapui s a pór kunyhói előtt.</p>
            <p> Vész, vész, a tatárok jönnek!</p>
            <p> Oroszország földre verve! A cserkesz nép kiirtatott. A kun kiűzve honából. A lengyel
               is elesett már. Rajtunk a sor.</p>
            <p> Egész Ázsia vérrel van befestve, királyi városok helyén koponya-pyramidok állanak.
               Rajtunk a sor.</p>
            <p> Fegyverre, fegyverre!</p>
            <p> A rémkiáltás végighangzott az országon. Az emberek hallgattak rá, míg utóhangjai el
               nem enyésztek a távolban. Azután vállat vonogattak.</p>
            <p> – Nekem nem hazám, monda a pór, mindegy, akárkinek szántsam a földet.</p>
            <p> – Nekem sem hazám, szólt a tőzsér, kincseimmel mehetek odább.</p>
            <p> – Nekem nem országom, monda a főúr, a királyé a haza; védje a király.</p>
            <p> És senki sem mozdult.</p>
            <p> A véres karddal hirdetett vészkiáltás nyomtalanul hangzott el a honban.</p>
            <p> Ismét új jelenetek jöttek.</p>
            <p> Néptelen fejedelmek, országtalan királyok jöttek futva a hazába. Egyszer egy egész
               kiirtott nép töredéke menekült a magyar földre, negyvenezer család, az egykor
               hatalmas kun birodalom maradványa.</p>
            <p> A tépett arcú nép, véres ruhában, vérző sebekkel, amint a csatából elszabadult, úgy
               jött át a határon, a kardjáról lecsepegő vér tanúsítá, hogy nem ingyen adta oda
               hazáját.</p>
            <p> A kun király, <hi>Kuthen</hi> könnyező szemekkel jelent meg királyi
               szomszédja, Béla udvaránál, szomorúan, mint illik vert királyhoz, ki elvesztette népe
               őshazáját, s most koldulni jött számára új hazát.</p>
            <p> Béla király udvara már ekkor telve volt futó fejedelmekkel, kiknek mindegyike látta
               elhullani népét, s iszonyú képeket tudott festeni azon csatákról, mikben országa
               elenyészett, s azon népözöntől, mely azt elnyelé.</p>
            <p> De senki sem tudott annyit beszélni róluk, mint Kuthen király. Ő látta őket
               közelről, kardja most is fekete volt vérüktől. Kétszer verte őket vissza, harmadszor
               egész erejükkel jöttek reá, százezrével hullott a mongol és a kun. Elfogyott ez, míg
               amaz a földből látszott újra nőni, s a kun földönfutóvá lett.</p>
            <p> A magyarok döbbent figyelemmel hallgatták a kun király beszédét. Leírta előttük az
               ellenség alakját, állati arcát, ördögi kiáltását; elmondá, mint szokott csatázni,
               ravaszul, hogy futamodik meg, s hogy fordul vissza ellenére nyílfelleget zúdítva rá,
               éjente mint kerül a seregek háta mögé; hogy tör keresztül a legsűrűbb erdőkön; mint
               ússza át a folyamokat; a legerősebb várfalak mint omlanak le előtte; és ha győzött,
               mint gyilkol le mindent, ami el nem futott. Elmondá azt is, hogy a mongol had
               vezérének minő szándéka van: pusztítva menni egész odáig, ahol a világnak van
               vége.</p>
            <p> És most rajtunk a sor.</p>
            <p> Néhány jó hazafi elbúsultan nyúlt rögtön fegyveréhez. <hi>Hédervári
                  Dénes,</hi> a nádor, kisded seregével elindult a határ védelmére; a többinek drága
               volt a nyugalom, sokan óhajtották, hogy bár megvernék a királyt, legalább meg lenne
               alázva. A hazára senki sem gondolt. Legtöbben nem is hitték a vész jöttét; csak a
               papok csinálták e rémmesét, mondogatták, hogy elmaradhassanak a lateráni
               zsinatról.</p>
            <p> A király országgyűlést hirdetett Pest alá. Követeket küldött segélyért a nyugati
               fejedelmekhez, összehívatta a kunt, a jászt, a horvátot, szövetségre hívott eget és
               földet a pokol ellen.</p>
            <p> Nagyböjt első vasárnapján nyílt meg az országgyűlés Budán. A király fasátora körül
               alig szállinkózott egy-kettő a főnemesek közül, az is mind a földet nézte. Szerte a
               halmokon a köznemesség tanyázott. Lovaikról leszállva itt-ott csoportokba gyűltek,
               hol egy-egy szájasabb demagóg tartotta beszéddel a körülállókat. A megyék zászlói
               elhagyatva áztak a halmokon, vagy hasalva feküdt mellettük leterített gubáján a
               zászlótartó.</p>
            <p> Hideg, esős tavaszi nap volt, az emberek bosszúsak, rosszkedvűek, lelkesedés helyett
               daccal, duzzogással eltelve.</p>
            <p> A király sokáig váratott magára. Előbb követeit akarta kihallgatni, kiket segélyért
               küldött, mielőtt a rendekhez beszélne.</p>
            <p> Szomorúan hallgatá sátorában negyedik Béla üres kézzel megtért követei vigasztalan
               szavait. Mellette ült a két érsek és a kincstárnok s a kun király, Kuthen, a többi
               állva beszélt.</p>
            <p> Sehonnan sem érkezett segély. A jelenlevők arcain mély levertség mutatkozott.
               Fedetlen fejét tenyerébe hajtva, csüggedtnek látszék maga a király is.</p>
            <p> – Magunkra vagyunk tehát hagyatva – szólt felsóhajtva, s egy könnyet törült ki
               szeméből. Azután fölkelt s indult kifelé.</p>
            <p>
               <hi>Váncsa Mihály</hi> figyelmezteté, hogy feje födetlen, s Mátyus
               érsek fölemelte fejére a koronát, a király keserűen mondá: „Úgysem soká kell már
               viselnem”.</p>
            <p> De amint kilépett a nép elé, arca, alakja átváltozott egészen; elmúlt róla minden
               emberi gyöngeség, minden vonása királyi volt, nemes és méltóságos.</p>
            <p> Kiléptére valami zajgás hallatszott a gyülekezetben, hízelgők éljenzésnek is
               nevezhetnék.</p>
            <p> A nemesek lovaikra ültek, összevissza rendetlenül, ki oldalt, ki hátat fordítva. A
               király az emelvényre lépett. Egyetlen napsugár, egyetlen emberarc nem mosolygott
               reá.</p>
            <p> – Kevesen vannak itt a hívottak közül – monda a király egy tekintettel észrevevé,
               kik hiányzanak a főurak közül? – S akik itt vannak is, seregeik nélkül jöttek, pedig
               az idő napokra van mérve.</p>
            <p> E szavaira egy mogorva, duzmadt alak szólt közbe, sunnyogó félhangon, felrángatott
               vállal.</p>
            <p> – Nem mertek eljönni; amióta székeiket elégettetéd, az sem lenne, ahová most
               leüljenek. Magunk is csak úgy szegényesen gyalogsorjában álltunk be. Hajdan András
               király alatt egész bandériumot hoztunk magunkkal, de amióta praediumainkat
               visszavetted, fiainkat is otthon kelle hagynunk, hogy legyen, aki szántson,
               vessen.</p>
            <p> A király bántott büszkeséggel nézett az egy-egy csoportban álló főnemesekre, kiktől
               a bitorlott koronajavakat visszavevé s kik most, mintha gúnyolni akarnák, gyalog,
               kopott zekékben, rozsdás rézkardokkal jelentek meg az országgyűlésen.</p>
            <p> – Ismerlek benneteket jó <hi>Borz,</hi> és te jámbor <hi>Bankó</hi> és te <hi>Miklós mester.</hi> Láttalak benneteket minden
               polgárháborúban, ellenség előtt soha; most is a hazát gúnyolni jöttetek csak ide. Ezt
               vártam előre, hogy akik legnagyobb részét bírják a honnak, azok nem fogják a hont
               megvédeni. De él még a nép. Bennetek bízom még, kik a király után legszegényebbek
               vagytok az országban: köznemesek, jobbágyok, praedialisták; velem együtt nem
               osztoztatok a honnak egyéb javaiban, mint dicsőségében; e dicsőséget megvédeni hívlak
               föl benneteket.</p>
            <p> Máskor a király felszólítására hangos éljenkiáltás szokott felharsogni, most csak az
               előbbi zúgás, morgás lőn ismételve, míg a köznemesek soraiból a többiek által
               noszogatva egy öreg ősz ármalista cihelődött elő. Megállt a király előtt, levetette
               süvegét, ősz haját hátrafésülte és szólt:</p>
            <p> – Uram király, azt mondád, hogy a tatár, a pogány, a kutyafejű mongol közel van;
               hogyha eljön, felgyújtja házunkat, leöl bennünket vagy elhajt rabságra. Én pedig,
               uram király, társaim nevében is neked azt felelem: hogy gonoszabb pogány és kutyafejű
               tatár van itt országodban, ki bennünket pusztít, öl rabol; – a cincár, a zsidó, az
               ismaelita, kiket még megboldogult édesapád uraivá tett az országnak és magamagának.
               Égnek a mi házaink, csak a füsti nem látszik, meg van nekünk a mi háborúnk, a mi
               ellenségünk, ki bennünket nem öl meg, hanem megnyúz, s nem visz bennünket fogságba,
               de saját földünkön tesz rabszolgává; azért ha azt akarod, hogy kezeinket védelmedre
               fölemeljük, előbb oldd fel azokat, mert meg vagyunk kötözve. Ez szónk és
               mondásunk.</p>
            <p> Szavai végeztével fölordított az összesereglett nép: „le az ismaelitákkal, halál a
               pogányokra”.</p>
            <p> A király levonta országpecsétes gyűrűjét ujjáról s az országbírónak nyújtá:
               „száműzetni fognak”.</p>
            <p> A nép még folyvást ordított. Az ősz szószóló alá s fel nyargalt közöttük, itt is,
               ott is csitítva a zajongókat, de az atyafiak már egyszer benne voltak az ordításban,
               mentől jobban biztosíták őket az ismaeliták száműzetéséről, annál inkább ordíták: „le
               az ismaelitákkal”.</p>
            <p> A vérszemre kapott tömeget a nyert engedély ahelyett, hogy kielégítené, csak újabb
               követelésekre izgatta. A zaj oly bomlottá nőtt már, hogy egymás szavát nem lehete
               érteni, az ősz demagóg kérve, rimánkodva csitítá a szavai által előidézett
               förgeteget; nem hallgattak rá. Most már helyette egy bozontos, szájas hadnagy lépett
               a király elé, dacosan fölhányva fejét s félvállára rázva panyóka mentéjét.</p>
            <p> – Megkövetlek, uram király, de ez még nem elég. Annyi itt az országban az ellenség,
               azt sem tudjuk, melyik ellen őrizkedjünk? Mit használ nekünk az ellenségre
               fegyverkeznünk, mikor cimboráit melletted látjuk ülni, kiknek szabad ki- s bejárásuk
               van éjjel-nappal palotádba, míg mi csak az ablakon keresztül írott papirossal
               beszélhetünk hozzád.</p>
            <p>
               <hi>Kuthen</hi> önkéntelenül kapott kardjához.</p>
            <p> – Igen, ő az, amaz idegen – folytatá a kun királyra mutatva az izgató –, ki
               hadsereget hozott az országra, összebeszélve a tatárral: hogy míg az kívülről tör
               reánk, ez kiismerve országunk fekvését, belülről rontson meg bennünket. Ők is
               ellenségeink s cimborái elleneinknek. Avagy nemde nem kun volt-e az, ki minap egy
               tulkot ellopott gulyánkról? S hánynak bolondították el közülünk feleségét, hányat
               megvertek ivás közt? És mindez nem bizonysága-e annak, hogy ők a mi ellenségeink?</p>
            <p> Két nemzet itt az országban nem lakhatik; vagy a kun megy el, vagy mi megyünk el
               innen. Ha a mi királyunk akarsz lenni, légy a mienk, ha a kuné akarsz lenni, légy
               azé.</p>
            <p> A király csüggedten hajtá alá fejét. A veszély nagyságát csak ő érezé, s ő sütötte
               le szemeit az önző demagóg előtt.</p>
            <p> Kuthen hallá a rivalgást élete ellen, s kardját a király lábaihoz téve, kérte, hogy
               tétesse őt fogságra s ölesse meg azon esetben, ha az iszonyú vád, mit ellene
               kimondtak, megvalósul.</p>
            <p> A király testőrei közrefogták a nemes, de szerencsétlen fejedelmet, s kivezetve a
               dühöngő tömeg közül, a várpalota egyik szárnyában őrizet alá tevék.</p>
            <p> A király komolyan, szomorúan fordult a megnyugtatott tömeghez: „Kívánataitok
               teljesítve vannak, most tehát esküdjetek, zászlóitok alá: az idő rövid; a lignici
               csatában Lengyelország hős népe elesett, rajtunk a sor, határunkon az ellen, ne
               várjuk őt magunkra, menjünk elébe.”</p>
            <p> Mi zúgás ez ismét?</p>
            <p> Egy száraz, savóképű ember áll elő, kezében fakó pergamennel, melyről nagy szelencés
               pecsét függ alá.</p>
            <p> – Még egy szavunk volna, uram király – kezdi furfangos bölcsességgel a prókátor, s a
               hozott kutyabőrt nagy ünnepéllyel kétrét feltakarva, azt tudálékos képpel magától
               messze tartja és beletekint.</p>
            <p> – Ebben az írásban, jól emlékezhetel rá, boldogult királyi atyád, a nagy Jeruzsálemi
               András írta meg szent és elidegeníthetetlen jogainkat, te magad is aláírtad e
               törvényeket, amint ezek az arany függő pecsétes oklevélben meg vannak írva. E
               törvények egyik cikkelye így hangzik: „<hi>És senki a nemesek közül az
                  ország határán túl harcolni nem tartozik – ha nem ha a király saját
                  költségén.”</hi>
            </p>
            <p> A király magánkívül szökött fel e szavakra üléséből. Ennyi förtelmes önzés akkor,
               midőn minden elvesztett perc egy lépés volt a nemzet sírja felé, kivette türelméből,
               haragosan inte a szólónak, hogy menjen előle.</p>
            <p> – Távozzatok. Nem kell segélytek. Menjetek haza, zsoldosokkal fogom megvédeni a
               hazát.</p>
            <p> A kincstárnok odasúgta a felindult királynak, hogy a kincstár üres.</p>
            <p> A király szokott hitelezőjéhez fordult, egy keresztelkedett mahomedánhoz, ki roppant
               kamatra szokott számára kölcsönözni. Az a földig hajolva előtte, alázatosan mondá:
               „Én is ismaelita vagyok, uram, száműzve országodból, holnap elhagyom e hont.”</p>
            <p> A király kétségbeesve csapta arcára kezeit, érezte, hogy nem mentheti meg hazáját, s
               látva, hogy azok, kik körüle állnak, fájdalmait csak gúnyolni tudják, osztani
               nem.</p>
            <p> E percben egy újabb jelenet magasítá fájdalmait. A királyné, hallva a zajongást s
               férje életéért remegve, gyászruhában, gyermekeit kezén hozva odarohant a király elé,
               s annak kimondhatatlan bánat által dúlt arcát meglátva, sírva borult a trón
               lépcsőjére – maga sem tudta, hogy mért sír?</p>
            <p> E kínos jelenet alatt, a domb háta mögül bús tárogatóhang kezde hallatszani, az
               odatekintők egy kis dandárt pillantának meg, mely nagy fáradtan ügetve jött a
               fenyéren a gyülekezet felé, néhány tépett lobogót hozva magával.</p>
            <p> Elöl egy férfi ügetett, összevissza horpadt sisakkal, páncélja be volt lyuggatva,
               pajzsán a címer alig kivehető a sok vágás miatt; képét a szablyavágás csaknem
               ismerhetetlenné tevé. A többi is, alig néhány száz férfi, összevissza
               tépve-vágva.</p>
            <p> Az érkező férfiban a bámuló tömeg <hi>Hédervári Dénest</hi> ismeri
               meg, a nádort.</p>
            <p> Mindenki félve, elámulva tekint rá, neki most a határszélen kellene lenni a Kárpátok
               között. – Senki sem meri megszólítani.</p>
            <p> A nádor a király sátra elé lovagol, ott megáll, sokáig nem bír szó jönni ajkaira,
               háromszor kezdett bele, míg el tudta mondani: „Isten és a szent szűz oltalmazza
               királyi fejedet.”</p>
            <p> Azután félig az egybegyűlt rendekhez fordulva, tört, bánatos hangon így szólt:</p>
            <p> „Feleim! Az ellenség hazánkban van. Hét napig védte kisded seregünk a határokat;
               hetednapon – holttestein keresztül tört át a tengernyi had. Aki megszabadult,
               előttetek látjátok mind. Isten és a szent szűz oltalmazza meg a hazát.”</p>
            <p> Szólt a lesújtott férfi, s lovára hajtotta le fejét, hogy ne lássák véres arca
               könnyezését.</p>
            <p> Elfagyva, holthaloványan néztek az imént oly zajos vitatkozók a marcona alakokra; a
               rettenetes hír egy perc alatt minden indulatot kiölt a szívekből. Az ittas düh
               kijózanult.</p>
            <p> Csak a király nem sírt, nem reszketett, nem tétovázott többé, odainté Váncsa
               Mihályt; nejét és gyermekeit átadva neki, koronáját letette kezébe, s rábízta, hogy
               vegye magához Szent István tetemeit is, s vigye magával az ausztriai határszélre az
               ország és a király legbecsesebb kincseit… És akkor arca kigyulladt, termete
               kiegyenesedett, kirántá kardját s azt trónja magasából Istenhez emelve,
               fölkiálta:</p>
            <p> – A hon élete Isten kezébe van letéve, de becsülete az enyémbe. Aki meg akar halni
               honáért dicsően, kövessen, aki élni akar gyalázatban, maradjon el.</p>
            <p> E pillanatban ezer meg ezer kard repült ki hüvelyéből.</p>
            <p> – Veled megyünk, veled halunk! – ordítá ezer meg ezer férfi mint egyetlen hang; kik
               egy perc előtt duzzogva emlegették sérelmeiket, most mintha rettentő álomból
               serkentek volna a dicső ébrenlétre, kardjaikat forgatva kiáltának harsogó éljent
               királynak és hazának, halált az ellenségnek; a főurak gúny helyett könnyel arcaikon
               nyújtják meztelen kardjaikat a trón elé, az ismaeliták a rémület buzgalmával hordák
               elébe pénzes zacskóikat, a püspökök páncélt kötöttek, s a fegyveres nép pajzsára
               emelte a királyt s körülhordozta mint egy oltárszentet.</p>
            <p> E pillanat által úgy látszék, hogy meg van mentve a hon. A jelenlevő veszély
               fölrázott mindenkit egykedvűségéből; úr, paraszt, nemes és pap, hazafi és idegen
               sietett Pest alá a gyülekezőhelyre; jött Kálmán, a király testvére a horvát
               seregekkel; megérkezett Mátyás esztergomi érsek és a kalocsai, Ugrin,
               zászlóaljaikkal; számtalan zászlósúr, gróf és apát, a megyei bandériumok; útban volt
               a csanádi püspök, Bulcsu, derék csapatjaival; a kun seregek mind; a jász, a palóc,
               Bánk váradi püspök és Lőrinc gróf hadosztályaikkal, a Forgácsok, Rajnótok, László
               gróf. Az osztrák herceg is ígérkezett.</p>
            <p> Mindez későn volt már.</p>
            <p> Ha csak néhány hónapot lehetett volna is megnyerni, a mozgásban levő erő több
               százezerre menendett, s képes lett volna a hódító hadakkal megmérkőzhetni. Azonban
               már nem volt többé idő ez erőt összegyűjthetni. A mongolok sebesebben jöttek, mint a
               hír, negyvenezer ács ment előttük, egyenes utat irtva számukra a legsűrűbb rengetegen
               keresztül; a várak, kerített városok, mik évekig tartó védelemre számítottak, egy
               napig sem tarták fel őket, a pokoli kővetőgépek leronták a falakat, s a mély árkokat
               az olcsó emberélet holttestekkel temette be. Alig egy harmadrésze volt még együtt a
               magyar haderőnek, midőn már Pest láthatárán körös-körül vöröslött az ég a közel
               fölgyújtott falvak és városok lángjaitól. Akkor sok falu és város volt a Tisza és
               Duna közt, miknek neveit most egyes pusztai tanyák viselik, miknek szántófödjén
               egy-egy elpusztult templom magányos falai porladoznak.</p>
            <p> Batu kán száguldozó csapatjai egész a város faláig jöttek olykor, s a magyar seregek
               égtek a vágytól utánuk eredni s felgyújtott falvaik lángjába hányni a rablókat.</p>
            <p> A király még várta az útban levő segédcsapatokat, s megtiltá vezéreinek addig az
               ütközést.</p>
            <p> Ez nem tetszett. – Az óvatosság gyávaságnak tekintetett. – A veszélyt egyedül a
               király ismeré egész nagyságában.</p>
            <p> Egy vasárnapon a kalocsai érsek, Ugrin, nem hajtva a király parancsára, a Vác alatt
               szétzilálva portyázó tatárokra kiütött. Azok hirtelen futásnak eredtek előtte, az
               érsek utánuk; míg egy ingoványos helyhez értek, melybe színlett futásokkal az érseket
               is becsalogatták. A könnyű tatár lovasság fürgén átgázolt a mocsár süppedékén, míg az
               érsek nehéz páncélosai minél odább mentek, annál mélyebben süllyedtek bele, míg végre
               sem előrehaladni, sem visszafordulni nem tudtak többé. Ekkor minden oldalról rájuk
               támadtak a tatárok, a süvöltő nyílzápor alatt elfogyott a kisded csapat, anélkül hogy
               védhette volna magát, alig negyedmagával szabadult meg az érsek Pestre, átkozva a
               királyt, amiért segélyére nem jött. A tatárok pedig a védtelenül maradt Vác városra
               rontva, annak lakóit dühös ellenállás után leölték. A város hölgyei a kőfallal
               körülvett főtemplomba menekültek, a tatárok rájuk gyújtották a szentegyházat, s
               nemsokára a lobogó lángok között ezernyi martyr lelke repült az ég felé.</p>
            <p> Ezalatt megérkezett az osztrák herceg is, csekély kísérettel, mintha csak
               lakodalomra jött volna, nem csatára.</p>
            <p> A magyarok már ekkor fennhangon zúgtak a király ellen: hogy miért nem engedi őket a
               falaik alatt száguldozó ellenségre kirontani? A herceg, ki szintén hivatva volt
               egykor a magyar királyi trónra, hogy megmutassa, mennyire meg tudta volna azt
               érdemelni, rajtahajtott a tatár előcsapatra, s a futamodók közül egynek elvágta
               karját, a másiknak úgy döfte hátába dárdáját, hogy a nyele kettétörött, s azt lováról
               letaszítva elfogta.</p>
            <p> A magyar sereg a király gúnyjára hangos éljenzéssel fogadta a herceget, ki a
               személyes csata után visszatért honába, mérges kelevényt hagyva a magyarok
               szívében.</p>
            <p> Az elfogott ellenség kun volt. Valami elfogott kun, kit a mongolok kényszerítének
               velük együtt harcolni s kit a magyarok most megismertek.</p>
            <p> Ádáz ordítás hangzott végig Pest-Buda utcáin, föl egész a király palotájáig.
               Odarohantak ablakai alá: „Te hoztad ránk az ellenséget, harcolj vele magad!”,
               kiáltozák egyes hangok, míg a tömeg lázas hangja „halált; halált!” kiáltozott a
               fogoly Kuthen fejére.</p>
            <p> A király nem bírt többé a föllázadt viharral, a nép Kuthen lakára tört, elűzte onnan
               a király őreit, s halálra kereste a kun királyt. Kuthen tegezt ragada s kétségbeesett
               haraggal védte magát. Néhány pillanat múlva az ő és gyermekei fejével labdázott az
               utcákon a felbőszült tömeg.</p>
            <p> A magyar veszte vérrel volt aláírva.</p>
            <p> Béla sietve küldte hírnökét az érkező kunok elé, kimentendő előttük királyuk gyászos
               halálát. Előbb mint a hírnök, érkezett hozzájuk a hír, s míg ők tanakodva tétováztak,
               mintha a pesti királygyilkolás jelszó lett volna a vidéknek, a magyar városok lakói
               elkezdték öldösni kun lakóikat.</p>
            <p> A kun erre bőszülten megfordult, s azon pillanatban, midőn az ellenség félnapi
               járóföldre volt a fővárostól, rettentő polgárháború keletkezett a két testvérnép
               között, melynek csak a magyar városok elpusztításával lett vége.</p>
            <p> A győzelmes kun elbúsultan fordult dél felé. Bár üldözte is a magyar, de azért nem
               csatlakozott a magyar ellenségeihez; ment más hazát keresni. Útközben szembejött rá
               Bulcsu püspök és Miklós gróf serege, a királyhoz sietve föl. A két tábor
               összecsapott, a kun szétverte a magyart, egy sem jutott el belőle Pestre.</p>
            <p> – Fogadd ezt Kuthenért! – kiálta a kun, midőn halálcsapást osztott.</p>
            <p> Nemsokára elhagyták a magyar földet; egy hazával tovább mentek.</p>
            <p> A magyar, ellenség előtti ütközet nélkül, veszté el seregei kétharmadát.</p>
            <p> Bánk váradi püspök és Lőrincz gróf seregeit egy igen együgyű csel térítette vissza
               feleútról. A tatárok üres lovakat tereltek hátuk mögé, megrakva kitömött óriásokkal,
               s a püspök seregei visszahátráltak előlük Váradra.</p>
            <p> Az erdélyi szászokat Kajuk kán lakománál lepte, mit éppen a tatárokon vett diadaluk
               örömére ültek, s most a szász gróf, Ariskáld maga vezette őket át a havasokon.</p>
            <p> Bélának nem lehete az ütközetet tovább halasztani.</p>
            <p> Ereje csak gyöngült a belviszály miatt. Meg kellett ütköznie. Hatvanötezer emberrel
               nekiindult a tatár seregnek, mely előtte mindenütt visszavonulva egész a Sajóig
               engedte jönni, s ott a túlpartot elfoglalva megállt.</p>
            <p> Batu kán egy hegyre fölállva, önseregének nem látta be végét. Félmillió embert
               számított a tatárhad. Átellenben összetömve egy rakáson állt a kilencszer kisebb
               magyar sereg, messziről a kifeszített sátrak kötelei közt úgy tűnve föl, mintha egy
               nagy hálóban lenne megfogva, körös-körül egy szekérbástya sáncolta el a tábort.</p>
            <p> Batu kán nevetett.</p>
            <p> – Úgy fogja meglepni a magyarokat – mondá –, mint az akolba zárt juhnyájat, s
               rendeleteket tőn a vízen átkelésre.</p>
            <p> Este későn, midőn az éj árnyékai leszálltak, kiment a király a vízpartra, a Sajó
               sima tükrén az éjjeli felhők képe vonult le feketén, mint névtelen sejtelmek árnyai.
               A király lelkének gondolatai összhangzottak ez árnyakkal. Érzé talán, hogy ez utolsó
               elfordíthatatlan éjszakája a magyar nemzetnek, melytől ezt semmi emberi erő nem képes
               megváltani? Tán hallá a suttogó folyam csendes morajában a még életben levők
               haláldalát?</p>
            <p> A magyar táborból víg zenehang, a borozók víg danája hangzék szerte a fénylő őrtüzek
               mögül. Átellenben a mongol tábor sötétvolt és hallgatag. Csak olykor hallatszott
               itt-ott suttogó, dörmögő szó, s látszott egy-egy nagy fekete folt a part hosszában
               felfelé vonulni.</p>
            <p> Egyszerre úgy hallá a király, mintha hangosabban suttogna a folyam, a fekete
               habtükrön egy gömbölyű pont látszott felé úszni, egy emberi fő.</p>
            <p> – Ki vagy? – kiált rá a király.</p>
            <p> – Szökevény – szólt az úszó.</p>
            <p> – Kit keressz?</p>
            <p> – A királyt.</p>
            <p> – Az én vagyok. Mit akarsz?</p>
            <p> – Vigyáztass! Batu kán az éjjel át akar kelni a vízen s táborodban megtámadni. Én
               orosz vagyok.</p>
            <p> A király rögtön sietett seregeihez, maga sorra járta a dandárokat sürgetve, hogy
               készen legyenek, majd kérve vagy fenyegetve.</p>
            <p> És az emberek – mintha mindnyájan őrültek lettek volna – csak nevették a király
               aggodalmát.</p>
            <p> – Fél most! – Meg van ijedve! – Hízelg most! – Bár megvernék egy kicsinyt! – Hadd
               látná át, hogy nálunk nélkül semmi!</p>
            <p> Mintha a veszteség csak a királyt illetheté, mintha a haza nem lett volna
               mindenkié!</p>
            <p> A király hallá az őrjöngő szavakat, s lelke keservében meg kellett győződnie róla,
               hogy e sereg nem érdemli a győzelmet.</p>
            <p> Csak Kálmán és Ugrin szíve dobbant fel a veszély hallatára. E két férfiban élt még
               valódi hőserő, a honnak önzéstelen szerelme. Összegyűjtve saját csapataikat, a
               templariusokkal együtt kivonultak a hídhoz, melyen már akkor a mongolok egy része
               lopva átvonult, s azokat az éj sötétéből előrontva megtámadák.</p>
            <p> A meglepett mongol törte magát vissza, amerre jött. Az üldöző magyar kard leölte
               őket a keskeny híd előtt, vagy a vízbe kergeté; az érsek rettenetes haraggal fizette
               vissza a mongolnak a Vác alatt kapott kölcsönt. A mongol vére volt az első, mit a
               Sajó vize megivott.</p>
            <p> A győztes vezérek ezer bajnokot hagyva őrségül a hídnál, diadallal mentek vissza a
               táborba, melynek mámorát e diadal még növelte.</p>
            <p> A mongolok azonban hét kőhajító gépet vontatva a hídfőhöz, azokkal az őrséget
               elűzték, s ismét szabadon jöttek át a vízen. Az elűzött őrök ijedten futottak a
               táborba, lármát ütve, hogy a mongolok ideát vannak.</p>
            <p> A borozó, kockázó és táncoló csoportok azt mondták nekik, hogy menjenek a pokolba
               ijedelmükkel, ha jön a mongol, majd elébe állnak.</p>
            <p> Reggelre a hatvanötezer magyar ötszázezer mongol által volt körülvéve s a Sajónak
               szorítva.</p>
            <p> Az ébredező vitézek még ekkor sem látták maguk előtt a veszélyt; ásítozva, húzódozva
               fogtak a készülethez, a nemes urak üstökeiket fésülték, bajuszukat kenték, csatjaikat
               igazgaták, míg egyszerre egy jégesőként fejükre özönlő nyílfelleg tudtukra adá, hogy
               itt az idő megtérni és meghalni!</p>
            <p> Az átkos közönyösségből hirtelen még átkozottabb ijedtségbe ment át a tábor.
               Zászlósok keresték zászlóaljaikat, fegyveresek uraikat és a lovon ülők az alattuk
               levő lovat. Senki sem találta, amit keresett. A zavar, a lótás-futás rendezhetetlen
               lőn. A király, Kálmán herceg és az érsek hiába nyargaltak a legsűrűbb nyílzápor
               között alá s fel, biztatva, buzdítva a csatára; a sereget nem lehete csatarendbe
               állítani, mert már ekkor minden oldalról ellenség állt a síkon.</p>
            <p> Egész délig hasztalan erőlködött kitörni a tábor a csatatérre, mindenünnen
               visszaveretett szekérsáncai közé. Végre délben Kálmán herceg rendbe szedve a
               balszárnyat, azzal kétségbeesetten a mongolok csapatjaira tör, s azokat hátranyomva,
               időt nyer a királynak a jobbszárnyat s a középet csatarendbe állítani, s ezzel
               elkezdődött az ütközet.</p>
            <p> Míg Kálmán herceg az érsekkel s a templariusokkal vérfürdőt készít a mongoloknak,
               azalatt a jobbszárny elkezd széledezni. A mongolok üldözés helyett mindig tágabb tért
               engednek nekik, mindig több-több kezdi használni az alkalmat a dicstelen
               megmenekülésre, elhányják zászlóikat, vértjeiket s nyargalnak a csatatérről; a
               mongolok hagyják őket futni.</p>
            <p> Egyedül a király volt Batu kán céltárgya, ki ezalatt azt vélve, hogy mindkét szárny
               által segíttetik, a derékseregekkel a mongol had közepébe rontott.</p>
            <p> Mikor már az ellensereg közepette volt, akkor vette észre, hogy egyedül van
               hagyatva. A jobbszárny elfutott, a balszárnyon késő estig harcolt Kálmán herceg. Ha
               minden magyar úgy küzdött volna mint ő, a tatár nem ment volna vissza honába
               győzelemmel. Estefelé elesett a templariusok nagymestere, miután vitézei mind
               elhullottak egyenként oldala mellől. Azután elesett Ugrin, az érsek, ellenség vérével
               festett kardját markolva kezében. „Előre!”, kiálta ekkor Kálmán, mintha a két elesett
               hős lelke is őbele szállt volna, s még mélyebbre vágott a mongol seregbe. Nem a
               diadalért volt már a harc, csak a szabadulásért. Egy része a seregnek a futásban
               kereste azt. E rész leöletett. Más része Kálmánnal tartott, s ez keresztülvágta magát
               az egész mongol táboron. A bajnok királyfi halálra sebesülve vágott magának utat a
               Dunáig, s hazajutva horvátországi várába, ifjú szép neje karjai közt adta ki hősi
               lelkét.</p>
            <p> A király egyedül maradt a csatatéren, körös-körül véve győzelmes elleneitől.
               Mellette voltak a Forgácsok, két testvér, János és András, öt püspök és több lovag,
               számra kevesen, de vitézek mind, kiknek most egyetlen feladatuk volt a királyt
               megmenteni.</p>
            <p> Az ellenség dühös ordítással egyedül őt kereste. És a magyar csapatok tolakodása
               mindenütt elárulá hollétét. Az éji csatában, a forrongó tömkelegben mindenütt meg
               lehete tudni, merre van a magyar király? A harc, az ordítás ott volt legdühösebb. A
               vitézek pajzsai mind csak egy pontot látszottak elfödni a repülő nyilak, a
               hajítódárdák elől, a legféltettebbet, a király testét. Az ő védelmében hullott el az
               egész sereg, őérte harcolva estek el a püspökök mind, az egy Bertalanon kívül. Már
               csak az egy Sándor gróf pajzsa védte a király fejét, s csak a két Forgács volt még,
               ki számára utat tört, midőn a néhány bajnoknak sikerül végre önfeláldozással
               keresztülvágni magát a mongol seregen s a királyt megmenteni.</p>
            <p> Ekkor üldözésükre rohan a dühödött ellen. Batu kán országot ígér annak, ki Bélát
               elfogja. A menekvők mindenütt nyomukban hallják az üldözők „huj-huj!” kiáltását. A
               király harcolva fáradtan maradozni kezd, a nyílsebektől roskadozik. Az egyik Forgács
               hirtelen leugrik lováról s a királyt felültetve rá, maga az üldözőkkel verekedni
               hátramarad, és dühös vagdalkozás közt leöletik. E másik ló is összeroskad a király
               alatt, ekkor a másik testvér szökik le lováról, s míg a király tovaszáguld, ő a Sajón
               keresztülúszva megmenekül.</p>
            <p> Késő éjszakára jutott el a király egy barlanghoz, hol a nyomát vesztett üldözők elől
               megpihenve, álomra hajthatá le fejét.</p>
            <p> Mit álmodott ott? Azon csata után, melyben hazáját elveszté és nem önbűne miatt.</p>
            <p> Másnap üres volt a csatatér. A pusztítók serege odább rohant. A síkon ezrével
               nyargaltak alá s fel a gazdátlan paripák; az égen kóválygó keselyűk tábora
               szállongott, mely Ázsiából kísérte idáig az emberirtó hadat; a Sajó hullámai
               rózsaszínűen folytak alá.</p>
            <p> E rózsaszín a magyar nép vére volt.</p>
            <p> Nagy volt a nemzet bűne, nagy volt bűnhödése. Kik a hazát védeni nem siettek, együtt
               vesztek el mind vele.</p>
            <p> Elveszté mindenki mindazt, mit a közérdeknek elébe tőn. Lerontattak a főúr várai,
               prédára jutott a tőzsér kincse, kardélre és gyalázatra a jobbágy családja.</p>
            <p> Az elveszett csata után futott, ki merre látott, az erdőkbe, a vizeken túl, a
               mocsárok közé.</p>
            <p> A győzelmes ellen végigözönlé a hont, ugyanazon sebességgel, rombolással, mellyel a
               fél világot bejárta.</p>
            <p> A nép itt-ott elsáncolta magát ellene, várakba, szigetekbe, kerített városokba. Mit
               ért e földsánc azon fegyverek ellen, miket az Industól a Nílusig s az Obi partjaitól
               az Adriai-tengerig semmi meg nem gátolt; a csodagépek, mik Peking falait ledönték, a
               kard, mely annak másfél millió lakosát leölte, vérfestette romokká változtatá
               mindazon büszke várakat, miknek romjait itt-ott elhagyva látni magas hegytetőkön,
               mint egy elmúlt idő csontvázait.</p>
            <p> Mint mérges vadállat, mely addig harap, míg fogai össze nem érnek, úgy dúlt kétfelől
               a mongol csorda Magyarhon belsejében, míg ott ért össze, ahol már nem volt mit
               pusztítani többé.</p>
            <p> Míg Batu kán Felső-Magyarországot irtá, azalatt Kajuk és Bajdár Erdélyt vérébe
               fojtva Alsó-Magyarországra törtek, fölégeték Nagyváradot, a templomba futott
               hölgyeket a lángok közt téve martyrokká, legyilkolák Gerőth bán seregét, mely a Körös
               vize mellett sáncolta el magát, s azon nagy kiterjedésű német városnak, melynek
               Tamáshídja volt a neve, most nevén kívül semmi egyéb nyoma nincsen. Iszonyú vérfürdő
               volt ott is.</p>
            <p> Áruló, mint mindig, volt akkor is, ki a győzelmes ellenséggel együtt osztozott
               prédában, hatalomban; az ellenséget tatárrá lett benszülöttek vezették a hon minden
               rejtekhelyeire, a legsűrűbb erdőkbe, hol a nép odvas fákban, fák tetején, patakok
               medrében lappangott, vagy vermeket ásott magának a síkon, vagy elbújt a mocsári
               nádasokba. A tatár csordák ott mindenütt felkeresték őket, a meztelen életet sem
               hagyva élvezni elleneiknek, s ha egy várost lerontottak, másnap, harmadnap ismét
               visszatértek oda, jól tudva, hogy az elhagyott romok közt a visszatért éhen holt nép
               keresgél s melengeti magát háza üszkeinél, s halottait vizsgálja. Azokat is
               legyilkolá. Néhol egyes elárkolt falut bántatlanul hagytak, hogy a nép a környékből
               odacsődüljön, s mikor összetolult a népség a biztosnak hitt menedékbe, akkor
               rontottak rá, s ember előlük meg nem menekült.</p>
            <p> Egyik város sem sietett a másik védelmére, mindenik csak saját magáról gondoskodott
               és mindenik elveszett.</p>
            <p> Aki megmenekülhetett, elbújt a havasok közé.</p>
            <p> És a népség eltüntével jött a láthatatlan ellenség a tatárokkal küzdeni – az éhség.
               A kenyérkereső nép elbújt, a gabona aratatlan, a szőlő szedetlen maradt, a feldúlt,
               felégetett falvakban nem volt az ellenségnek maradása.</p>
            <p> Összehordták egy halomra a vérrel fecskendett prédát, arany, ezüst edényeket,
               templomok kincseit, családok drágaságait, s ott feloszták maguk között. Ez osztálynál
               akadtak rá az ország pecsétnyomójára, melyet Miklós püspök, kinek feje a Sajónál
               hullott le a csatában, hordott magával.</p>
            <p> E találmány itt marasztá a ravasz ellenséget. Fogoly barátokkal leveleket írattak a
               király nevében az ország pecsétjével, mikben visszahívatik a nép, biztatva a közel
               segély reményével, s e leveleket fogoly magyaroktól szétküldözék a rejtekben
               levőkhöz.</p>
            <p> Azok hittek az ország pecsétjének. Előjöttek menhelyeikből, visszatértek falvaikba,
               házaikat felépíték, munkáik után láttak, s hozzátörődtek a tatár szolgasághoz.</p>
            <p> A tatárok föloszták maguk közt az országot; tatár szokások, tatár törvények hozattak
               be, a falvak száz mongol bíró kormányzata alatt álltak, kik végezték a magyar felek
               peres ügyeit.</p>
            <p> A magyar köznép szokni kezdett az idegen urakhoz. Elnézte, hogy leányait, hitveseit
               gyalázatra kéri tőle az erkölcs nem ismerő idegen, sőt hivatalokat is vállalt a tatár
               alatt, s meg volt elégedve az új kormányzattal.</p>
            <p> E bűne sem maradt bűnhődetlen.</p>
            <p> A tatárok csak azt várták, hogy a gabona csűrbe legyen takarítva, a bor leszűrve, a
               házak újra fölépítve, akkor a síkra kirendelék a falvak lakóit egy rakásra s
               kiválogatva közülük a legszebb hölgyeket, a többit levágták mind.</p>
            <p> Batu kán ezalatt a futó királyt üldözé: aki egy pillanatnyi menhelyért, mit Fridrik
               herceg nyújtott neki, tízezer márka ezüstöt fizetett a körülményeket kizsákmányolni
               tudó szomszédnak, s innen tovább futva, túl a Dunán gyűjté össze a megmaradt
               fegyveres erőt.</p>
            <p> A magyarság sokáig védte a dunai vonalt, a befagyott folyam jegét éjjel-nappal törve
               s ellenei vérével festve, míg Kajuk kán ravaszul rászedve őket, a jégen áttört, s a
               királyt Dalmáciába futni kényszeríté.</p>
            <p> Csak három hely volt még túl a Dunán, mely menedéket adott a mongol fegyver elől:
               Fehérvár, Pannonhalma és Esztergom.</p>
            <p> A két elsőt rövid ostrom után otthagyta az ellen, annál nagyobb dühvel fordulva a
               harmadiknak. Itt volt összegyűlve a környék ereje, gazdagsága, vitézei, hölgyei és
               tőzsérei.</p>
            <p> Kétségbeesett védelem után el kelle a lakosságnak hagyni a várost s bevonulni a
               fellegvárba, s azt védeni életre-halálra.</p>
            <p> A bátrak fölgyújták maguk körül a várost, s kincseiket a tűz közé hányva, nem vittek
               magukkal egyebet, mint kenyerüket és fegyvereiket.</p>
            <p> A dühösen berohanó ellen a vélt zsákmány helyett csak üszköket talált s a bátrak
               helyett azon gyávák seregét, kik térden állva várták a veszélyt, s kikből tizenöt sem
               szabadult meg a halál elől.</p>
            <p> Háromszáz hölgy gyűlt össze egy palotába, fölcicomázva, fölékesítve, kik ahelyett,
               hogy férjeikkel együtt a vár omladékai közé siettek volna győzni vagy temetkezni, a
               győztes mongol vezérnek ajánlák fel kecseiket; és ez legyilkoltatta őket mind. <hi>(E tárgyat írtam le „Százszorszépek” című elbeszélésemben.)</hi>
            </p>
            <p> És a várat hiába vívta azután a mongol, Simon bán balistái nem hagyák őt közel
               jönni. Beleunt, otthagyta az el nem foglalt helyet, betörve Ausztriába, onnan
               levonult Szlavóniának; ott azonban csak üres falvakat talált. A horvát okosabb volt,
               s eleve bevonult lankaságai rengetegébe. A mongol csorda a királyt üldözve,
               megostromlá a dalmát várakat, s míg erejét a sziklafalakra vesztegeté, a magyar
               király Kajuk szeme láttára ült a Frangepánok hajójára, mely előlük megmenté.</p>
            <p> Innen elvonulva Szerb-, Bosnyák- és Bolgárországot pusztítá végig; míg Batu kánnal
               ismét egyesült ott, ahol már nem volt mit pusztítani többé.</p>
            <p> Körös-körül üresek, néptelenek és lakatlanok voltak az országok. A jobbra-balra
               száguldozó mongolok sötét csapatai sehol sem találtak már egyébre, mint rokonaikra,
               az összevissza száguldozó farkasok csordáira.</p>
            <p> Ekkor jött a hír Ázsia belsejéből, hogy Oktaj kán meghalt Karakor fővárosában. Batu
               kán e hírre rögtön összegyűjté hadseregét s visszafordult Ázsiának: unokatestvéreivel
               a megürült trón felett osztozni.</p>
            <p> Az iszonyú had oly hirtelen, mint jött, ismét visszatért. Semmi sem maradt itt
               utána, mint az iszonyat, a pusztulás véres nyomdokai. <hi>(A
                  tatárdúlásról írta meg Ruzicska az első magyar operát, e cím alatt: „Béla futása”,
                  mely e század első évtizedeiben kedvence volt a magyar közönségnek. Sok ideig
                  hangoztatták dalköreink az örök szépségű kardalt, „Hunnia nyög, letiporva sírnak a
                  bús magyarok”.</hi>
            </p>
            <p> (A „tatárfutás”-ról szól az egykorú Rogerius „Carmen miserabile” je.)</p>
         </div>
         <div type="chapter">
            <head>A tatárfutás után</head>
            <p> Iszonyúan elhallgatott minden.</p>
            <p> Tavasz volt, a földeket fölverte a bojtorján, a gyom. Senki sem szántott, senki sem
               vetett, a mezőkön nagyot nőtt a fű a kiomlott vértől, senki sem jött azt
               lekaszálni.</p>
            <p> Messze, messze, amennyire szem látott, egy torony nem emelkedett a láthatáron,
               szerte a síkon feketén tűnt elő egy-egy vigasztalan rom, város, falu hajdan; a
               leomlott falak, az összevissza dűlt kormos gerendák között… hevertek a holtak
               csontvázai. Egy hang, egy emberi lépés hangja nem hallatszott.</p>
            <p> A gulyák kolomphangja, a pásztor furulyája, az estharang csengése elnémult; és
               hangzék helyettük a farkas és a hullakeselyű undok üvöltése, kiáltása; mintha a
               mongolok elvonulta után e sötét alakok foglalták volna el az országot, s jogaikat
               kiáltoznák vérfagyasztó kísértetes hangon.</p>
            <p> Néhol csendes, néma rónákon, rekettyésbokrok berkében egy-egy elvadult paripa
               legelészett, szőre megnőtt, a kantár még nyakába volt vetve, amint a csatatérről
               elszabadult, hol gazdáját lelőtték róla. A berekből egész falka ordas bukkant elő,
               egy közülük sisakba szorult halálfőt hozva agyarában, új prédára lelve, utána
               rohannak, a mén elvadultan száguld a pusztaságnak, a csorda utána bőszült üvöltéssel,
               a vad robaj a távolban eltűnik.</p>
            <p> Följebb az erdők között félénk alakok bujkálnak, rongyos, kiéhezett, elsápadt
               emberek, bujdosva és nem tudva merre, hallgatózva, emberhang után epedve, s
               összeriadva minden hang után, elbúva minden emberi alak elől. Lapis refugii.</p>
            <p> Boldogok, kik a mentő sziklákra találnak. Mélyen benn a hegyszakadékok között
               emelkednek egyes magányos bércek, úttalan meredek havasi rejtekhelyek, erdőkkel
               körülnőve; oda vonult fel a népség legbecsesebbjeivel, oda hajtotta fel marháit, oda
               vitte élelmiszerét. Jól járt azon bujdosó, ki hozzájuk jutott. Könnyek között
               fogadták, megvendégelék lisztből s fenyőkéregből sütött kenyérrel, adtak neki puha
               mohából fekhelyet, vigasztaló testvéri szót, s ha imádkozni akart, oltárukhoz
               vezették, mit a szabad ég alatt építettek a reménység Istenének, feltéve rá a
               megmentett feszületet.</p>
            <p> De jaj volt azoknak, kik a hegyek közt bolyongva, messziről egy büszke várat láttak
               kiemelkedni a fenyves közül, s vigasztalódva siettek a menhelynek vélt ormok
               felé.</p>
            <p> Az Fülek vára, hol Fulkó gróf lakik, ki esténként meghúzatja a harangokat vára
               tornyaiban, hogy a vidéken bolyongó menekvők odacsábuljanak hozzá s ott kirabolja
               őket megmaradt drágaságaikból, s lehányatja vára szikláiról. <hi>(Ezt
                  írtam le „Fulkó lovag” című elbeszélésemben.)</hi>
            </p>
            <p> Vagy akik eltévednek az erdőben, s éjszaka valami tüzet látnak csillámlani s azután
               örömrepesve sietnek arra, azt vélve, hogy ott jóltevő rokonra fognak találni.</p>
            <p> Ott a földből hányt kunyhóban egy rettentő ember tanyáz. Ha okiratok nem
               bizonyítanák, nem hinné senki. E szörnyeteg emberhúst árul! Százanként öldöste le a
               hozzá tévedt gyermekeket és papokat, míg a nép megtudta, hogy mit árul.</p>
            <p> Az emberek nyomor miatt egymást ették.</p>
            <p> S mintha egymást hívná a vész, mintha a természet maga is osztoznék a
               közhaldoklásban, iszonyú sáskarajok lepték el az országot, letarolva a kizöldülni
               akaró földet, s hogy semmi alakban se maradjon el a halál, a megromlott lég, mint egy
               sárga köd feküdt a földre, hogy akit fegyver, éhség vagy bánat meg nem ölt, a
               döghalál ragadja el.</p>
            <p> Ilyennek találta a visszatérő király hazáját.</p>
            <p> A jók elfogyva, a rosszak elszaporodva. Temetetlen halottak, vetetlen földek,
               elpusztult városok. A várakban rablók, hamis pénzverők, az erdőkben fenevadak. Belül
               kétségbeesett honfiak, kívül kárörvendő szomszédok.</p>
            <p> Isten csodája, hogy volt még kedve valakinek e népből nemzetet, ez országból hazát
               alkotni újra.</p>
            <p> Romok között állt meg a király, országa romjai közt.</p>
            <p> Végigtekinte az elhagyott, elpusztult, fenyegetett földön, s lelkében teremtő eszmék
               támadának, egy az istenséggel határos gondolat, újjáteremteni, halottaiból
               föltámasztani a magyar nemzetet; – kivívni: hogy ez elpusztult földön újra tejjel,
               mézzel folyjon a patak; hogy a dúlt romok közül népes városok keljenek ki újra, s
               ismét nép lakjék e földön és e nép legyen boldog és <hi>magyar,</hi> és
               tanulja a világ még egyszer a magyar népet becsülni és irigyelni.</p>
            <p> A király megjelenésére előjött az elbújdosott nép rejtekeiből, a megmaradt falvak
               harangjai megszólaltak, a király külföldről élelmiszereket, igás barmokat hozatott a
               szűkölködőknek; fölszabadítá a rabszolgákat; a hon védelmében érdemeket szerzett
               jobbágyokat nemesi rangra emelte; visszahívta a kunokat, kik Kuthen holtával
               kivándoroltak; munkás, szorgalmas népeket gyarmatosíta a megnéptelenült földekre, s
               mikor a lerontott városok fel voltak építve, megemlékezett az ország kül- és
               belellenségeiről.</p>
            <p> Babenbergi Fridrik, ki őt mint futamodót kincseitől megfosztotta, s a mongollal
               egyszerre ütve az országra Győrt felégeté, a neustadti csatában ugyanazon Frangepán
               kardcsapásai alatt esett el, ki a futó királynak azon időben menedéket nyújtott.</p>
            <p> A nádori ítélőszék körbejárta az országot. A szabad ég alatt felhányt halomra
               kitűzetett a nemzet zászlója, s a hírnök kürtszavára előidéztettek mindazok, kik a
               rémület napjaiban a nemzetet rablák, pusztíták, gonoszabbul, mint maga az ellen.</p>
            <p> A megjelenő vádlottak számára készen állt a forró víz és tüzes vas próba, többen
               háromszáznál lőnek elítélve kisebb vétségekért.</p>
            <p> A nagyobb bűnösöket „istenítélet” várta.</p>
            <p> A király választott bajnokával kelle egyenként megküzdeniük. Tizenegyen küzdettek le
               a törvényes párbajban, köztük a mátrai hentes, ki emberhúst adott a népnek. Fulkó
               megszökött az istenítélet elől s rablóvárát a nemzet foglalta el.</p>
            <p> S néhány év múlva, mikor a fű benőtte a sírhalmokat, az idő a lelkek sebeit, a
               magyar nemzet a tatárpusztításból ismét újjá volt teremtve: új nép, új öröm, régi
               nemzet, régi dicsőség. Csak e dicsőségen ejtett csorba nem volt még kifenve. A tatár
               kardok által vett sebek be voltak már gyógyítva, de nem voltak még visszaadva.</p>
            <p> Egy éjjel Béla király Bécsben a cseh királlyal lakomázva, a vendégsereg közepette
               porral fedett hírnök által félrehívatik. A hírnök arca míg beszélt, elsápadott, a
               király arca kigyulladt.</p>
            <p> – Paripámat elő! – kiálta lovászainak, elvetve kezéből a kupát s otthagyva
               békekötést és lakomát, menyasszonyt és cseh királyt, a bámuló vendégek elől gyors
               száguldással eltűnik.</p>
            <p> Gyanítani sem tudá senki, hogy hová lett.</p>
            <p> És egy hét múlva az egész keresztyén világ fennen hirdeté, hogy Béla király a
               Kárpátokon keresztül másodszor országára rontó tatárokkal Nogáj és Telebug kánok
               alatt megütközött – azokat megverte, leölt közülük ötvenkétezret, a többit
               visszakergeté hírt mondani népeiknek: hogy a magyar nemzet föltámadott és él!</p>
            <p> Béla hatvannégy éves korában halt meg; utolsó évében a kormánya alatt újra megnőtt
               nemzet körös-körül minden határán harcot viselt a szomszéd országokkal, és
               diadalmasan. – Érezte fegyverei súlyát a halottaiból feltámadottnak Csehország,
               Dalmácia, a Nogájok és Bolgárország. Ez utóbbit elfoglalá.</p>
            <p> A király ellenségei közt volt saját koronás fia, István. Ez is legyőzetett. A király
               megbocsátott a lázadó fiúnak, holta után királlyá lett az, de beteljesültek rajta az
               isteni parancsolat szavai: ki apja – a király, és anyja – a hon ellen kivonta
               fegyverét, nem lett hosszú életű a földön. Elhalt ifjúkorában, eredménytelen harcai
               közepette. <hi>(Szigligeti drámát írt IV. István történetéből.)</hi>
            </p>
         </div>
         <div type="chapter">
            <head>Az elhagyott testvérek</head>
            <p> IV. Béla király uralkodása első éveiben négy dominikánus szerzetes, szent térítői
               gerjedelemtól ösztönözve megindult fölkeresni azon anyahazát, honnan a magyar nemzet
               kijött, ahol még magyar testvérek laknak.</p>
            <p> Kettő közülük N.-Bolgárország széliről visszatért, a vad népektől lakott végtelen
               erdőségek láttára elvesztve bátorságát tovább hatolni.</p>
            <p> Csak két testvér, Julián és Bernát indult neki az ismeretlen útnak, melyen azelőtt
               negyedfélszáz esztendővel a magyar nemzet Álmos alatt keresztülvonult. Homályos
               regék, szájhagyományok emlékben tarták még az ott lakó népek közt a délceg hadfiak
               pillanatnyi megjelenését; honnét jöttek oda, s hová mentek azután? Senki sem tudta
               tovább. Nyomról nyomra kellett odább-odább tapogatózniuk a honkeresőknek. Messze,
               hetekig járható földön ismeretlen vad, idegen népek laktak körös-körül, ismét odább
               senki sem lakott, üres sivatagok terültek beláthatatlan messzeségig, végtelen erdők,
               miket csak egy-egy vad folyam szakasztott meg néhol, s ha azokból kiértek, újra
               idegen nagy városok elé jutottak, miknek hírét sem hallák azelőtt, miknek ismeretlen
               népe üldözve hajtá őket odább s nem hagyta falai közt.</p>
            <p> E kétségbeejtő vándorlásban az egyik testvér meghalt éhség, sanyarúság miatt, az
               egyedül maradt testvér egy pogány pap szolgálatában vándorolt azután városról városra
               tovább, nem téve le a reménységről, hogy akiket keres, még fel fogja találni.</p>
            <p> Egyszer egy idegen város kapuja előtt egy kúthoz tért a fáradt vándor, honnan
               saracén asszonyok hordtak fejükön hosszú korsókban vizet. Az eltikkadt szerzetes
               egyet megszólíta közülük, amelyiknek legnyájasabb, legbeszédesebb arca volt.</p>
            <p> A pusztában eltikkadtnak nem esett oly jól a hűs víz, mint midőn az asszonyt
               megszólalni hallá – tiszta magyar nyelven – ez idegen népség között.</p>
            <p> – Honnét hozták őket ide? – kérdé Julián a nőtől. – Messziről, felele az, ott, hol a
               fehér hegyek látszanak, mikből a nagy kék víz eredt, még azokon is túl, ottan van
               N.-Magyarország, határoktól be nem kerítve, ottan laknak a magyarok, boldog és
               hatalmas nemzet.</p>
            <p> A barát megáldá a nőt, hálát adott Istenének s megindult a mutatott táj felé. Nem
               érzé többé a fáradtságot, az éhséget, csak a mindig közeledő földet látta maga előtt
               s az édes hazai nyelv csengett lelkében.</p>
            <p> Huszadnapra eljutott N.-Magyarországba.</p>
            <p> Ott találta őket, az egyszerű kedélyes népet, amint azt négyszáz év előtt testvérei
               elhagyták.</p>
            <p> A Volga partjain laktak, pogányok voltak, egy Istent imádtak, de nem bálványképben.
               Lovaikban és fegyvereikben állt minden gazdagságuk. A kenyérevés és a rabszolgaság
               ismeretlen volt előttük. A tatárokkal is harcoltak és a tatár őket nem győzte le
               soha. Éppen akkor a tatár fejedelem követe ott tanyázott a magyar vezérnél, a
               legyőzhetetlen nép szövetségét kérve a nagy kán nevében, s beszélve, hogy Tatárország
               határain túl támadt egy hatalmas nemzet, félelmes a tatárokra és magyarokra nézve: a
               széles képű, apró szemű, vérontó mongol nemzet, melynek szándéka megindulni nyugat
               felé s meg nem pihenni addig, míg a világ végéhez nem fog érni.</p>
            
            <p> Az ősz magyar vezér s a sátorában összegyűlt hadnagyok édes figyelemmel hallgaták
               Julián beszédét az eltávozott rokonokról, az új hatalmas hazáról, a magyar nemzet
               fényéről, dicsőségéről, nagy királyairól; kebleik feldobogtak, midőn a nagy nehéz
               csatákról hallottak beszélni, helybenhagyólag integettek rá fejeikkel: így szokott a
               magyar csatázni emitt is. S ha szólt a nemzet szenvedéseiről, szemeikbe könnyek
               gyűltek. Mindenütt szerencsétlen volt a magyar. S midőn az új vallás tanait elmondá,
               áhítattal bámultak rá, s kebleikből ismeretlen vágyak fohásza kelt: milyen jó volna
               eggyé lenni a két nemzetnek! Egy király alatt, egy Isten alatt, egy földön lakni, egy
               eget imádni.</p>
            <p> Az ősz vezér magához inté a szerzetest.</p>
            <p> – Menj vissza hazádba – szólt neki –, mondd meg a testvéreknek, hogy nehéz idők
               következnek el ránk, úgy, mint rájuk. Meglehet, hogy a következő esztendő el fog
               bennünket törülni a földről. Minket készen talál a veszély, készüljenek ők is, mert
               közel van. Elsők leszünk mi, akik meg fogunk vele küzdeni; ha minket letörhet, akkor
               rajtatok a sor. Hallottad a tatár követ beszédeit; el ne felejtsd, mert igazak. Ha
               néhány év alatt a testvérek országát semmi halálos veszély nem éri, akkor jöjj
               vissza, te és társaid, amennyien akartok, bennünket fölkeresni. De ha eljut hozzátok
               a vihar, akkor minket ne keressetek többé, mert az holttesteinken keresztül fog csak
               odáig jutni.</p>
            <p> A szerzetes sietve tért vissza honába. A magyarok elvezették a Volga mellékén egész
               a lakott országig. Otthon elmondta a királynak és az ország nagyjainak, hogy a
               testvéreket föltalálta, inté őket, hogy készüljenek nagy halálveszélyes napok elé.
               Kinevették, meghazudtolák; a királyon kívül senki sem hitt szavainak.</p>
            <p> És két év múlva az ország határán volt a mongol, s a készületlen talált nép
               elpusztult nyilaitól.</p>
            <p> A vén vezér jól jövendölt. Hungaria magna helyén most egy magyar sincsen. Ezt a kis
               Magyarországot csak a nagyobb holttestén keresztül támadhatá meg a mongol. Hová
               lettek azon túl rokonaink?!</p>
            <p> Meghaltak – elszéledtek – nincsenek többé – magunk vagyunk. <hi>(E
                  tárgyról írtam „Másik haza” című elbeszélésemben.)</hi>
            </p>
         </div>
         <div type="chapter">
            <head>Az első Habsburgi szövetséges</head>
            <p> A korszellem messze előrelát.</p>
            <p> Ezelőtt hatodfélszáz esztendővel egy kis grófság birtokosa, Habsburgi Rudolf gróf
               választatott római királlyá.</p>
            <p> Ugyanakkor élt Ottokár cseh király és IV. László magyar király, kit kortársai „kun”
               melléknévvel gúnyoltak.</p>
            <p> E két szomszéd régi harcban volt egymással, hol az egyik győzött, hol a másik; béke
               soha sem jöhetett köztük létre. Harcolniuk kellett csaknem ok nélkül és mindig
               eredménytelenül.</p>
            <p> A kisebb német fejedelmek mind Ottokár szövetségesei voltak.</p>
            <p> Ekkor lépett fel Habsburgi Rudolf a császári koronával fején.</p>
            <p> E koronát akarta tőle elvitatni Ottokár.</p>
            <p> Rudolf Lászlót hívta segítségül, és László seregei, szövetkezve Rudolf kisded
               csapatjaival, legyőzték Ottokárt, Rudolf koronát nyert e csatában, Ottokár életét
               veszté.</p>
            <p> És most mind László, mind Ottokár birodalma Rudolf utódai alatt van egyesítve.</p>
            <p> A korszellem messze előrelát.</p>
         </div>
         <div type="chapter">
            <head>Kun László</head>
            <p> Csatában és szerelemben, pohár, kard és hölgyek között egyaránt első volt a király.
               Fiatal, heves kun vére, melyet anyjától örökölt, új elevenebb színt adott az
               Árpád-törzs fejedelmi arcának.</p>
            <p> Anyja is szép kun leány volt, s anyjának udvarában a kun fejedelmi delnők mind oly
               szépek, oly igézők és mind oly könnyelműek a szerelemben.</p>
            <p> De a legszebb volt mindannyi közt Edua, a vezér leánya, s az ifjú bővérű király, bár
               szerette valamennyit, őt szerette valamennyi közt legjobban.</p>
            <p> S a kun vitézek, kik szerte az ország téres pusztáin vad méneseiket legelteték,
               elgondolák: hogy ha már hölgyeik uralkodnak a magyaron, miért ne uralkodnának ők
               is?</p>
            <p> Túl az Olt vizén lakott Oldamur, a kun nagy fejedelem, oda gyűltek csoportonként a
               hatalomvágyó kunok, ott határozták el, hogy Magyarországot kun országgá fogják
               keresztelni.</p>
            <p> László király pohár között és hölgykarok ölelésében hallá meg a csatazajt, s neki
               kedves volt egyaránt kardcsörgés vagy asszonysóhaj; a csata készen találta.</p>
            <p> Erdélyben a Hodos tónál találkozott a magyar és kun sereg.</p>
            <p> Buzogány volt a magyar kedvenc harceszköze, nyíl a kuné.</p>
            <p> És a csata hevében iszonyú felhőszakadás hullott alá a harcolókra, a kunok idegei
               megereszkedtek, s a magyar buzogány elől Tatárországig futott a kun, vagy megadta
               magát.</p>
            <p> A kunokkal elfutott Oldamur nemsokára tatárokkal tért vissza.</p>
            <p> A pusztító had egész Pestig jött, ellenállást nem találva, de visszafelé azután még
               gyorsabb lett futása, s tulajdon vérével festette az utat, melyen idáig jött. A
               mocsároknak szorítva, csapatonként veszett oda, a megmaradt sereget a torockói szoros
               völgyben s Tarkőhegynél közrefogták a székelyek és a király seregei, s az elfogott
               tatárokkal egész puszta vidékeket népesítének meg, miknek falvai máig is viselik a
               „tatár” nevet.</p>
            <p> A következő években maga Telebug kán is elesett megvert seregei élén, Micbán fiai
               kardjától összevágva.</p>
            <p> Ahány ellent legyőzött a király a csatában, annyi szívet hódíta meg szerelmében.
               Amily ellenállhatatlan volt kardja villanása, oly ellenállhatatlan volt szemei
               pillantása.</p>
            <p> A neugár hölgyek szépsége semmiben sem maradt hátra a szép kun hölgyekétől, s a
               király nem akart népei közt különbséget tenni; azokat is fölkereste, s nemsokára a
               bájos Mandula s a szenvedélyes Kupcsek, mindkettő tatár leány, osztozának annyi közt
               felosztott szívében.</p>
            <p> A kiirtott szerelem gyökeréből a bosszú tövise kél ki. A megvetett Edua egy éjjel az
               idegen kéjbe merült királyt sátorában testvérei, Árboc, Turtul és Kemenche által
               fölkeresteté, és az ifjú fejedelem orgyilkos tőre által halt meg.</p>
            <p> Fátuma volt a kun nemzet.</p>
            <p> Kun volt anyja, kunok voltak barátai, kunok voltak ellenségei is; kiket szeretett,
               kun hölgyek valának, s kun férfiak voltak gyilkosai.</p>
            <p> Holta után Kun Lászlónak nevezték, s az elszegényedett magyar földműves „Kun László”
               szekerének nevezte kétkerekű targoncáját, melyet barom hiányában maga és gyermekei
               vontattak. <hi>(Kun Lászlóról drámát írt Dobsa Lajos.)</hi>
            </p>
         </div>
         <div type="chapter">
            <head>Micbán</head>
            <p> A tatárfutás után ki volt pusztulva az ország.</p>
            <p> Ha valaki figyelemmel kísérné az idő nyomdokait, megláthatná, hogy soha annyi
               férfigyermek nem születik egy évben, mint Magyarországon szokott egy-egy nagy irtó
               vész után, mikor a nép java elfogy.</p>
            <p> E földnek szüksége van magyarra.</p>
            <p> A tatárfutás utár Micbánné várában egy koldusasszony jelent meg, ki három
               ikergyermeket hordott ölében és segélyt esde az úrnőtől.</p>
            <p> Micbánné szűzies iszonyattal fordult el a koldusnőtől, elutasítá várából és
               becstelennek mondá azt, ki egyszerre három gyermeknek lehet anyjává.</p>
            <p> Az elkergetett koldusnő az Istent hívta bírónak, s Micbánné még azon évben hét
               gyermeket szült egyszerre.</p>
            <p> Mind a hét fiú volt.</p>
            <p> A nő eliszonyodott magától. A koldusnő átkát vélte magán beteljesülni, s hogy a
               képzelt gyalázattól megmeneküljön, dajkájára bízta hat gyermekét, csak a hetediket
               tartva meg, hogy a többit távolítsa el.</p>
            <p> A dajka Micbán kezébe szolgáltatta mind a hat fiút.</p>
            <p> És az apa, miután gyermekeit titokban fölnevelteté, egy napon hetedik fiával egyenlő
               ruhába öltöztetve bemutatá őket az anyának, ki örömtől és bűnbánattól meghatva, ölelé
               őket keblére. Ez esemény egy előkötőre felhímezve sokáig tartogattatott az ecsedi
               várban. <hi>(Micbán legendáját drámai tárgyul használta fel
                  Szigligeti.)</hi>
            </p>
            <p> E hét fiú lett hét nagy históriai nevű magyar család őse. Tőlük származtak a
               Csapiak, Bocskaiak, Szörteiek, Sósok, Raskaiak, Eszényiek és Kövesdiek.</p>
            <p> György mester, a Sós-család őse híres hős volt László idejében. Ő ölte meg Lythen
               pártos vajdát, harcolt Ottokár és a kunok ellen. Ő űzte meg a tatárokat, ő hozta el a
               tatár fejedelem fejét, ki Lengyelországot dúlta,[40] s utóbb ő űzte ki a trónkövetelő
               ál-Endrét Magyarországból.</p>
            <p> E Micbán apja még spanyol volt, s hét fiai a legtörzsökösebb magyar családoknak
               lettek alapítói.</p>
            <p> E földnek isteni ereje van magyart teremteni.</p>
            <p> Magyarrá lesz, aki e földre lép.</p>
            <p> Hegyalja lakói olaszok voltak, most magyarok, sok helyen egész városrészeket hívnak
               máig is Burgundiának, hol egykor burgund telep volt, most az is mind magyar. A
               királyi városok nagy többsége germán telepítvény volt; bejött az országba török, kun,
               tatár, bolgár, jász, neugar, s száz év múlva már csak a faluk nevei emlékeztek
               eredeteikről.</p>
            <p> Kiirtották a magyart csaknem a megsemmisülésig, három évig nyomta a tatár,
               százötvenig a török, megtámadta nyelvét, nemzetiségét a latin classicitás, a német
               tudományosság, s absolut kormányzat alatti erőszakos elnemzetietlenítési rendszer, s
               annyi száz esztendei folytonos olvasztás után nem fogyott, hanem szaporodott.</p>
            <p> És ez csodálatosan vigasztaló tanulság a históriából.</p>
         </div>
         <div type="chapter">
            <head>Az utolsó Árpád</head>
            <p> Az ősi tűz kialvásához volt közel. Egykor az elszaporodott fejedelmi utódok csatákat
               vívtak a trónért, most keresni kellett az egyetlen férfit, ki még a fejedelmi
               családból fennmaradt.</p>
            <p> Idegen országban élt az utolsó számkivetett Árpád, elfeledve, elszegényülve, midőn a
               nemzet jobbjai egy éjszakán két álöltönyű szerzetessel elraboltaták rejtekhelyéről.
               Midőn szemeit fölnyitá, a trónon lelte magát, az elszegényült velencei patríciusnő
               fiából III. Endre király lőn.</p>
            <p> Jobb lett volna koldusnak maradnia. Útjában volt sorsnak és embernek.
               Árpád-családbeli király Magyarországot nem boldogíthatá többé. A pártokra szakadt
               nemzetet csak egy idegen lehetett képes egyesíteni. Különös sajátsága az emberi
               büszkeségnek, de kivált a magyarénak: nem tűrheti, hogy a hozzá hasonló nálánál jobb
               legyen, míg az idegen nagyság előtt örömest meghajol. Önfaja iránt féltékeny, míg az
               idegen iránt hű.</p>
            <p> Egyszerre hárman nyúltak a koronához, mit Endre fejére tett. A pápa kegyence,
               Martell Károly; a német király fia, Albrecht; és egy álorcás csaló, ki magát Endrének
               adta ki.</p>
            <p> De Endre nem veszté el a korona alatt fejét, Albrechtet visszaverte s készteté
               szövetséget kötni; ál-Endrét pártjával együtt kiűzte a honból, s Martell Károly ellen
               az ország rendeit hívta össze határozatra.</p>
            <p> Hasztalan. Olasz kéz volt a játékban. Endre jól tudta ezt, ételből addig nem evett,
               míg pohárnoka azt meg nem kóstolá. Egy napon a pohárnok egy megmérgesített hegyű
               késsel vágva fel egy halat a király előtt, maga azon részét kóstolta meg a szeletnek,
               melyhez a kés hegye nem ért s a királynak az ellenkezőből adott. Másnap ravatalon
               feküdt az utolsó Árpád.</p>
         </div>
         <div type="chapter">
            <head>Idegen királyok</head>
            <p> Az Árpád-törzs gyümölcshozó ága kiszáradt, csak a virágtermő maradt meg. A férfiág
               kihalt, a női ág elbujdosott, kívül az országon, idegen hazákba.</p>
            <p> A pápa, VIII. Bonifác, anathémákkal készíté az utat kegyence, Martell Károly számára
               a magyar királyi székig, s midőn a pápa egy lázadás alatt a Colonnáktól fogságra
               tétetve, eszét s éltét veszté, utóda folytatá a megkezdett tervet, Martell Károly
               halála után most már annak fia, Róbert Károly számára adományozva el
               Magyarországot.</p>
            <p> A Róbert Károly útjába tévedő királyokra rövid és siralmas szerep várt; Venczel, a
               cseh király fia, szökve hagyta el a megingatott magyar trónt, melyet megülni gyönge
               volt s az elorzott koronát eladta Bajor Ottónak, maga orgyilkos keze által esett
               el.</p>
            <p> Bajor Ottó szökve jött az országba, útközben elveszté a koronát, mit egy faedénybe
               rejtett, sok keresés után találta meg ismét egy mocsárban. Meg a koronát, de nem a
               nemzet pártfogását.</p>
            <p> Magyarországon senki sem volt híve, bejárta az országot sorra keresve a
               zászlósurakat, s mutogatva nekik a magával hordott koronát; de azért senki sem akarta
               neki elhinni, hogy ő a király. Utoljára Erdélybe vetődött s Apor László vajdát
               igyekezett akként lekenyerezni, hogy leányát feleségül kérte. A vajda azonban már
               akkor oláh Dragutinnak jegyezte el a leányát: Bajor Ottótól elvette a magyar koronát
               rövid kézzel, s őt magát hagyta futni haza Bajorországba.</p>
            <p> Albrecht király, kinek már akkor terve volt: Német-, Magyar- és Csehországot egy
               korona alatt egyesíteni, rokon kéz által esett el.</p>
            <p> Róbert Károlynak semmi külföldi király sem állt útjában többé; de hátra voltak még a
               kiskirályok, az elhatalmasodott magyar főurak: az erdélyi vajda, ki a koronát, s a
               trencsini gróf, ki a fél országot tartotta kezében.</p>
            <p> Róbert Károly szent fogadást tőn: hogyha a magyar trónra jutand, naponként százötven
               ave Máriát, ugyanannyi miatyánkot és hiszekegyet fog elmondani. Ez együgyű és sem
               Istennek, sem embernek, sem neki magának hasznára és dicsőségére nem való áldozat nem
               adhatott neki erőt a magyar trónon megállhatásra.</p>
            <p> Az oligarchákkal kezdett harcra nem olvasó, hanem kard kellett a kézbe.</p>
            <p> Apor László vajda nem adta ki a koronát a király követeinek, azt veje, Dragutin
               számára tartogatva, míg Trencsini Csák Máté saját fejét emelte föl a királyéval
               egyenlő magasra.</p>
         </div>
         <div type="chapter">
            <head>Trencsini Csák Mátyus</head>
            <p> A Vágon-túli részét Magyarhonnak a köznép máig is Mátyus földének hívja.</p>
            <p> E téren járt egykor első Károly hatalmas vetélytársa, a trencsini gróf, zászlóit a
               pápa által küldött király ellen fölemelve, s míg Károly homlokát Budán a szentelt
               chrisma balzsamolaja érinté, azalatt a Mátyus földén köszörülték a kardot ellene.</p>
            <p> A király háromszor koronáztatott már meg, s a pártok még mindig nem akarták őt
               elismerni. Az igazi korona, az angyalkezeken hordott szent ereklye, mit két <hi>szent és</hi> két <hi>nagy</hi> király viselt fején,
               még nem érinté Károly homlokát, le volt az tartóztatva Apor vajda kezei közt, s a
               jelképeket imádó nép nem ismert királyt más koronával fején.</p>
            <p> A pápa, a püspökök hiába szentelének fel új koronákat, a régi maradt a szent.</p>
            <p> Apor vajda fejére egyházi átok zúdíttatott. A templomok becsukattak, a holtak
               temetetlen, a születtek kereszteletlen maradtak; végre a vajda megszánta népét s
               kiadta a szent, az angyali koronát.</p>
            <p> Károly negyedszer koronáztatott meg azzal.</p>
            <p> A pártoknak vissza kelle ereszteni hüvelyébe a félig kivont kardot, vagy egészen
               kirántani azt nyílt ellenszegülésre.</p>
            <p> Csák Máté ez utóbbit tevé.</p>
            <p> Csák Máté a magyar oligarchák legnevezetesebb alakja volt. Birtoka maga egy kis
               királyság. Az egész felföld a Vágtól, a Dunától a Kárpátokig őt uralta; rendes
               hadseregének tömege, kincsei, hadi tudománya képessé tevék, hogy egyszerre két király
               ellen viseljen háborút, a magyar és a cseh ellen, s mindkét helyen nagy
               hadiszerencsével.</p>
            <p> Ez a trónkövetelő főnemes hegyei közül alárohanva, elfoglalta egész felső
               Magyarhont, foglalása határait Komárom és Kassa képezék.</p>
            <p> Itt a szász polgárság lázadt fel a király ellen, elvett szabadalmaiért s a
               lecsillapításukra küldött Omode nádort legyilkolá.</p>
            <p> Benne a király leghatalmasabb hívei egyikét veszté, Csák Máté hatot nyert vele.
               Omode hat fia mind hozzá pártolt át.</p>
            <p> A kardoknak össze kelle mérkőzni, el kellett végre dőlni: egy ura legyen-e
               Magyarországnak, vagy kettő, vagy száz?</p>
            <p> A király megindult pártja seregeivel a trencsini párt ellen.</p>
            <p> A tornai csatában előcsapatja vezére, Kompolthi László elesett, de serege győzött, s
               a király Sáros várát vette ostrom alá.</p>
            <p> Demeter, a pártvezér sokáig védte azt, míg Aba vezér alatt tizenhétszáz páncélos
               lovag tört elő fölszabadítására, s a király kénytelen volt levonulni a Tarca mellé, s
               elfogadni a csatát az egyesült pártcsapatokkal.</p>
            <p> Rozgony előtt ütött egymásra a két sereg. Magyar volt mindkét oldalon, híres jó
               vitézek itt is, ott is, kiknek egymás kardja által kelle elhullaniuk.</p>
            <p> A csata első hevében Csák Máté seregei győztek, a két szepesi gróf: Görgey és Jordán
               több jó bajnokkal halva feküdtek már a mezőn, futott a gyávább itt és amott, midőn
               hirtelen Drugeth és Görgey fiak a király körül gyülekezve, kétségbeesett rohammal
               törnek ellenfeleik közé s a csatában elöl harcoló pártvezéreket keresve föl, vad
               viadal közben leverik Abát és Demetert, utánuk hull két Omode, utánuk a győzelem, a
               legdrágább, melyet valaha magyar kéz kivívott. A holtak mezején mindenütt csak magyar
               hevert.</p>
            <p> Mátyus még azután sokáig tartotta magát el nem foglalható hegyei közepette dacos
               pártfeleivel, majd itt, majd amott, ahol nem várták, megjelent, fegyverei
               villogásával ijesztve föl a király nyugalmát. Sokszor azt hitték már, hogy meghalt,
               midőn újra előtámadt új erővel, régi haraggal. Végre egészen elmaradt. Sokáig várták
               még azután barátai, ellenei. Nem jött elő többé. Senki sem tudta, hova lett, hol múlt
               el?</p>
            <p> Kiütött még itt-amott a pártviszály lángja, magyar vérrel kelle azt mindenütt
               eloltani, a Tisza mellett és az Adriai-tenger partján. Ott Petőnch Pétertől, emitt a
               Brebiri grófoktól kelle harccal foglalni vissza a királyi hatalom bitorlott
               részeit.</p>
         </div>
         <div type="chapter">
            <head>Zách Klára</head>
            <p> Zách Bódog egyike volt első Károly leghívebb embereinek. Gazdagsága által hatalmas
               országfő, családja ágai által az ország javával rokon, tettei által elismert hős.</p>
            <p> A csorbákat, miket Csák Máté harcai ejtének kardján, kifenték a dalmát
               villongásokban szerzett diadalok, s ezek leküzdése óta a főnemes a király udvaránál
               tartózkodott.</p>
            <p> Azon fekete romok, miknek üres ablakai most oly melancholiával tekintenek alá a
               lábainknál futó örök folyamra, akkor fényes királyi vár épületei voltak, számtalan
               kisebb-nagyobb torony, pirosra festett tetőkkel magaslott a bástyák fölött, miknek
               ércvitorláin a nemzet címerét forgatta a szél.</p>
            <p> A koronaterem padlatán becses mozaik, a boltozaton olasz festők freskói, az
               oszlopokon a diadalok trophaeumai díszlettek, zászlók, vértek és fegyverek.</p>
            <p> És körül népes volt minden, a fellegvár címeres kapuján rajzott ki s be az udvari
               nép, idegen daliák, ezüsttel, arannyal kivert páncélokban; magyar főurak lengő
               kócsagokkal, lobogó mentében vágtattak fel vagy alá, s olykor egy-egy bájló úrhölgy,
               kísérő leányaival, hófehér paripákon; a lengő fátyolok után repült a szél. Vagy jött
               néha ünnepélyes lépttel egy-egy aranyos fedett hintó, címerekkel kifestve, hat fekete
               méntől vonva, minő kocsikat azon korban egyedül a magyar királyi udvarban lehete
               találni; benne az anyakirályné, vagy udvarhölgyei ültek.</p>
            <p> S midőn a Salamon tornya magas ablakain átsütött a telihold, a színes üvegeken
               keresztül tarka fényfoltokat vetve a termek márvány padlatára, mily különböző
               csoportokat talált ottan! Míg földszint jókedvű harcosok ittak vidám zaj mellett
               habzó serlegekből, addig a fölöttük levő erkélyen tán hófehér úrhölgy ült, hárfáját
               pengetve az ábrándos éjben; s míg a torony legmagasabb emeletén cabbalista astrolog
               vizsgálta a távol csillagokból az országok jövendőjét, nem hallva az alatta zengő
               hárfahangokat, addig tán a torony legmélyén a sziklába vájt börtönben örök fogságra
               ítélt rab kapaszkodott fel szűk ablaka rostélyába, egy sugárt lesve el a méla
               holdfényből s egy-egy tört hangot a bűbájos zenéből.</p>
            <p> Itt a toronyban lakott Zách Bódog, leánya, Klára fenn a fellegvárban, a királynő
               oldalánál.</p>
            <p> A királynő ifjú rokona, Kázmér, ki mulatni jött Visegrádra, könnyelmű lovag volt.
               Sok országot bejárt kedvtöltésből, mindenütt talált új szerelmet, s hol a csábítás
               nem használt, használt a csel és erőszak – úri kedvtöltésből.</p>
            <p> A régi történet ismétlődött.</p>
            <p> A lovag megszerette a lányt, a királynő udvarhölgyei legszebbikét, s az idegen úr
               nem tudta, hogy magyar hölgy erényét megfizetni senki sem eléggé gazdag és
               hatalmas.</p>
            <p> Egy napon a szép leány őrült arccal, kisírt szemmel futott ki a fellegvárból, amíg
               apjához nem ért, ott rogyott össze annak térdeinél.</p>
            <p> A vén nemes, sokkal büszkébb leányára, mint büszke ősei nevére, megérté a dúlt
               vonásokból, a lángoló szemekből a megtörtént gyalázatot, s ereit elfutotta a vak düh
               mérge.</p>
            <p> Kirántá széles kardját hüvelyéből, s vérben forgó szemekkel, repülő fehér hajjal
               rohant fel a várba, hol a király családjával éppen lakománál ült.</p>
            <p> Az őrök, kik a kapuknál vigyáztak, ijedten álltak félre az eleven rém elől, ki
               sírva, üvöltve emberietlen hangokon tört ajtókon, termeken keresztül, kardját
               forgatva ősz feje felett.</p>
            <p> A király, királyné és gyermekei udvarnokaik körében éppen asztalnál ültek, midőn a
               szenvedélyőrült agg fölszakítá a teremajtót.</p>
            <p> A pillanat megnémíta, megdermeszte mindenkit.</p>
            <p> Vérszomjú sikoltással rohan Zách egyenesen a királynéra, a megrémült hölgy jobb
               kezével akarja feltartani a fejének intézett vágást, s a kard élétől négy ujja
               lehull. A király közbeugrik, s ő is sebet kap karján, amint a gyilkost meg akarja
               ragadni. Ekkor Zách a király fiainak fordul vérengző dühével, a hercegek nevelői,
               Amadé és Kenesich elragadják azokat előle, Kenesich fején egy roppant vágást kap, míg
               végre Csellei ölre kapva a dühösködőt, földhöz veri s egy asztalkéssel legyilkolja.
                  <hi>(Zách Klára történetét megörökíté Arany János balladája, a
                  Zách-családét Szigligeti szomorújátéka.)</hi>
            </p>
            <p> A Zách-család kiirtatott.</p>
            <p> Bódog egyetlen fia lófarkra kötve hurcoltatott halálra, Klára eléktelenítve öletett
               le, testvére, Seba a lévai vár előtt lefejeztetett, férje, Kopay éhhalállal halt meg,
               s az ország rendei törvényt hoztak, mely azt mondá ki, hogy a Zách-nemzetség
               harmadízigleni ivadékáig vérpadon vesszen el, a távolabbi rokonok legyenek
               száműzve.</p>
            <p> Azon főurak, kik irtó ítéletet hoztak egy egész családra, hogy vagyonában
               osztozhassanak, nemsokára maguk keresték föl a bosszuló Nemezist.</p>
            <p> A Havasalföldön akkor Bazarád volt az oláh nép vajdája, kinek keze alatt megnépesült
               a környék, megtermékenyült a föld.</p>
            <p> A szomszédok megirigyelték a kivirult tájat, s hogy feloszthassák maguk között,
               felbiztaták a királyt, hogy foglalja el.</p>
            <p> Károly engedett dicsvágyának, s roppant hadsereget vitt a havasalföldi vajda
               ellen.</p>
            <p> Bazarád követeket küldött elébe, alázattal ígérve neki hódolatot és adófizetést. A
               büszke urak kevélyen utasíták vissza a békeköveteket.</p>
            <p> – Menjetek uratokhoz – monda Károly –, s mondjátok meg neki, hogy szakállánál
               ragadva fogom őt rejtekéből kihúzni.</p>
            <p> S elindult a hatalmas sereg, fölkeresni a vajdát hegyei között.</p>
            <p> Egyszer, amint egy szorosba értek, a minden oldalról környező hegyek közt egy kürt
               jelszavára hirtelen ezrenként támadnak elő az oláhok, s az alant levő seregekre
               roppant sziklákat hengerítve alá, elkezdik azokat megvédhetetlenül pusztítani.</p>
            <p> A menekülni nem tudó csapatok nyomorultan vesztek el azon helyen, maga a király
               álöltözetben szabadult meg, miután kísérői nagy része föláldozta érte magát.</p>
            <p> Kik a Záchokra irtó törvényt hoztak, nemsokára találkozhattak áldozataikkal a
               túlvilágon.</p>
            <p> Azon Dezső, ki a királlyal ruhát cserélt, s kinek apja Dénes, egyike volt a
               Zách-család vérbíráinak, az oláhok kezébe jutva, éppen oly kínhalállal halt meg, mint
               a szerencsétlen Klára.</p>
            <p> A király alig néhány embertől kísérve jutott vissza Temesvárra, honnan hadsereggel
               jött ki.</p>
            <p> *</p>
            
            <p> Néhány év múlva Károlynak apjánál nagyobb fia, Lajos e népet, mit előde fegyverrel
               nem tudott meghódítani, nagy szelleme erejével egy vércsepp kiontása nélkül tevé
               nemcsak alattvalóivá, hanem híveivé.</p>
         </div>
         <div type="chapter">
            <head>Nápolyi Endre</head>
            <p> Károly holta után mindkét fiának trónt hagyott, Lajosnak a magyart, Endrének a
               nápolyit.</p>
            <p> Nagybátyja, Róbert, a nápolyi király végrendeletül hagyá, hogy leányai, Johanna és
               Mária a magyar király kisebb fiait, Endrét és Istvánt válasszák férjül, s a királynő
               férjével együtt uralkodjék.</p>
            <p> Rokonok közti nősülés ritkán szokott üdvös lenni, e két királyi családra éppen
               kárhozatos volt.</p>
            <p> Istvánt megmenté a balsorstól az ifjú Durazzói Károly, ki az eljegyzett Máriát nénje
               udvarából elszöktetve, nőül vevé; míg Endre sorsával szembe ment.</p>
            <p> A nápolyi trón és a nápolyi menyegzői ágy ravatal leendett oly jellemnek, mint ő.
               Magyarnak nevelve, egyszerű, őszinte, tiszta erkölcsű ifjúnak, magyar nép közt nőve
               fel, hol a királyi trónt közerő, közbizalom tette erőssé, ahol a király ellenségei
               nyílt hadüzenettel álltak ki a síkra, s ha kibékültek, híveik maradtak mindhalálig;
               egy oly udvar tömkelegébe jutva, hol a halálos ellenségek egymásra mosolyognak, hol
               az árulás meggörnyeszti derekát a trón előtt, s a házasságtörés glóriába burkolja
               arcát – Endre nem tudott eléggé olasz lenni.</p>
            <p> Neje szép volt és gonosz.</p>
            <p> Johanna környezői kéjsóvár hölgyek, nyilvános kerítőnék, csapodár udvarlók, és
               rokonaik koronájára áhító hízelgők, ő maga gyűlölni és szeretni egyiránt hő vérű
               olasz nő.</p>
            <p> És ezekkel ellentétben Endre komoly, tiszta erkölcsű magyar udvara, melynek férfias
               szilárdságát szemben rettegék s hát mögött kigúnyolák.</p>
            <p> A házastársak szíveit elidegeníteni könnyű volt, s ez érdekében állt azoknak, kik a
               nápolyi koronát öröklendék, azon esetben, ha Johanna magtalanul hal meg. Ezek voltak
               a tarantói és durrazói fejedelemnők, kik fiaik kedvéért oltogaták nő és férj szívébe
               az eltávolító indulatokat; amazéba szerelmet idegen férfiak iránt, ezébe megvetést
               tulajdon neje ellenében.</p>
            <p> A tarantói hercegnő tulajdon fiát, Lajost tette Johanna szerelmesévé.</p>
            <p> Erzsébet, a király anyja, ki Visegrádról fiát látogatni eljött, megborzadva látta
               keresztül az ottani romlottság örvényét, s tán sejtve a vészt, mit az anya szíve
               hamarább megérez, rögtön vissza akarta magával vinni fiát Magyarhonba.</p>
            <p> Az udvariak terveit ez semmivé tette volna, a cselszövők becsületes férfiakat
               beszéltek rá, a becsületes férfiak pedig rábeszélték az anyát, hogy fiát hagyja
               köztük, a hercegnők vigalmakat rendeztek a magyar királynő tiszteletére, hol Johanna
               könnyes szemekkel esküvék az anya előtt örök szerelmet a fiúnak; s midőn anya és fiú
               jobb reménnyel szívükben eltávozának, az ünnepély orgiává változott, a hölgyek
               elveték fátyolaikat, a férfiak a komolyság álarcát, s míg a szív tiltott gyönyört
               érzett, a lélek orgyilkolásra gondolt.</p>
            <p> Egy ily éjszakáján a hitszegésnek megrázkódék a hideg föld a bűnök terhei alatt.</p>
            <p> A tarantói hercegnő, Katalin, éppen neve napját ülte, midőn az élvezet hevítette
               arcok a palota mozaikpadlatát megrendülni érzék maguk alatt, s halványabbak lettek a
               márványszobroknál, mik reszkettek a föld haragja előtt.</p>
            <p> Kinn irtózatos vihar támadt, mely kitolta a tengert a szárazföldre, a gályák a
               paloták szegleteihez csapódva törtek össze, az ég villámtűzben szakadt alá a földre,
               s a fekete éjszakában mint fenyegető tűzoszlop vereslett a Vezúv szétlövellő lángja,
               iszonyú vészfényt vetve a fölháborodott tengerre.</p>
            <p> A bűnösök fölijedtek bacchanáliáik közepette, az orgyilkos elejté a tőrt, a
               cselszövő elfeledte tervét, a káromló önkéntelen ijedéssel ejté ki ajkán az Isten
               nevét, s a királynő, a hercegnők, amint párnáikról felugrottak mezítláb, szétszórt
               hajjal, öltözetlenül rohantak a Szent Szűz templomába, vétkeik bocsánatáért
               könyörögni az oltár előtt.</p>
            <p> A földrengés elmúlt, a szívekből eltűnt a félelem s vele együtt a szent fogadások,
               miket a bűnösök félelmükben tettek.</p>
            <p> Nemsokára a tarantói hercegnő a durazzói hercegnőt Johanna udvarhölgye, Sancia által
               megmérgezteté, hogy családja számára biztosítsa Johanna trónját.</p>
            <p> Veszni kellett mindenkinek, ki közte és a trón közt állott: a durazzói családnak,
               Endrének és azután Johannának is.</p>
            <p> A királyné jó reményben látszott lenni, amidőn Endre roppant pénzösszeggel vásárolva
               meg a pápától trónjában való megerősítését, egy lovagjáték alatt kopjája lobogóján
               egy vérpad és hóhérbárd címerével jelent meg.</p>
            <p> Ezzel akarta elleneinek tudtára adni, hogy féljenek!</p>
            <p> Ez jel volt nekik, hogy <hi>siessenek.</hi>
            </p>
            <p> Egy ünnepnapon a királynő Aversába hívatta férjét vadászatra. A nap, az est víg
               mulatság között telt el; az olasz bor és az olasz szemek tüze elfeledteték a
               királlyal hideg bánatát, s üdvittasan hajtja fejét álomra ifjú neje oldala mellett.
               Éjjel azonban ismert hangok kihívják neje hálószobájából a királyt. A gyanútlan ifjú
               kilép, s azon pillanatban gyilkosok által ragadtatik meg, kikben legbensőbb embereire
               ismer.</p>
            <p> Az izmos magyar királyfiú elszórja magáról az elpuhult kéjenceket s ökleivel utat
               tör magának hálószobájáig, s az ajtót háta mögött bezárva találja. Ekkor
               kétségbeesetten közibük ront, s vad, dühös tusakodás között a teremajtóig vonszolja
               magát. Azt is zárva találja.</p>
            <p> A zajra fölébredt dajkája, a hű Ysolda, s rémes sikoltásaival fölveri a kolostor
               lakóit, kik éji szállást adtak a királyi udvarnak. A gyilkosok megrettennek, ekkor
               egy közülük egy arannyal átfont selyemhurkot hajít messziről a király nyakába,
               annálfogva lerántják a földre az orgyilkosok, s ott megfojtva, a terem erkélyéről a
               holttestet levetik.</p>
            <p> Az aversai nép megtudva a rémtettet, felbőszülve rontott a San Pietro kolostorra,
               számot kérendő a királynétól, ki alig bírt megmenekülni a nép haragjától, otthagyva
               férje temetetlen holttestét.</p>
            <p> Másnap Nápolyban csakúgy folytak a bacchanáliák, mintha semmi sem történt volna. <hi>(Johanna királyné történetét megírta drámában Rákosi Jenő.)</hi>
            </p>
         </div>
         <div type="chapter">
            <head>Nagy Lajos</head>
            <p> A vértett föllázasztá a kedélyeket.</p>
            <p> Johanna párthívei hallatlan könnyelműséggel még titkolni sem tarták érdemesnek
               vétküket, hisz jól tudák, hogy Endre minden nápolyi pártnak útjában volt, Valois
               Katalin éppen annyi cselt szövött ellene, mint Durazzói Károly.</p>
            <p> De éppen azon öntudatuk, hogy Endrét üldözék, sietteté az utóbbiakat oly tettekre,
               mik a sejtett bosszúállást elhárítsák fejükről.</p>
            <p> Maga Durazzói Károly, ki annyi akadályt vetett Endre trónra lépte elé, most sietett
               gyilkosait fölfedezni, a király titkárai, Thomasi és Melazzo az ő palotájában
               vonattak kínpadra az egész nép szeme láttára. Midőn Thomasi vallani akart, gróf
               Terlizzi párthíveivel odarohant hozzá s nyelvét kiszakította, Melazzóhoz azonban nem
               férhetett.</p>
            <p> Ez a Melazzo gróf Terlizzit s a királynő udvarhölgyeit vallotta a gyilkosság
               részeseinek. A gróf és a hölgyek éjjel elfogatva, a törvényszék elé hozattak, hol a
               becsületes Bertrand de Baux elnökölt.</p>
            <p> Johanna sietve küldé a törvényszékhez Raimundot, egyikét a legtekintélyesebb
               férfiaknak, kegyencei kiadását követelve. A törvényszék Raimundot is ott tartja, s ez
               a kínpadra vontatva a nagy szenesallra vall, Robert de Cabanisra.</p>
            <p> A nép rögtön megrohanja a törvényszolgáknak ellenálló szenesall palotáját, testőreit
               leveri s őt törvényszék elé hurcolja. E hírre a gyilkosság több részesei, Artus
               Károly és fia, Bertrand, megszöknek s elzárkóznak kincseikkel együtt jól őrzött
               Santa-Agatai várukba.</p>
            <p> Másnap a gyilkosok a királynő szeme láttára égettetnek meg a nyilvános piacon.</p>
            <p> A két megmenekült gyilkost Valois Katalin barátság színe alatt meglepve várukban,
               megöleté, s ekként azokat, kik Endrét <hi>megölték,</hi> gyorsan
               utolérte a bosszuló kéz, de éltek még, kik <hi>megölették.</hi>
            </p>
            <p> Lajos királyt nem engesztelték meg a vak eszközök hamvai, ő az okozók fejére kért
               bosszút.</p>
            <p> Írt a pápának, hogy testvérének özvegye fölött, ki férje holta után bűntársához,
               Tarantói Lajoshoz ment nőül, tartson törvényszéket, s ne engedje őt bűnével a trónon
               ülni.</p>
            <p> A pápa lovagias ember volt és gyöngéd a nőnem iránt. S a közbírónak megválasztott
               Rienzi, római tribun, Petrarca félistene kimondá: hogy ily fontos ügyben nem képes
               ítéletet hozni. A Lajos által küldött bírák nem érheték el a magas vétkezőt. Magának
               a királynak kelle kezét kinyújtani, hogy őt megbüntesse.</p>
            <p> Kicsiny, de harcban edzett hadserege élén maga indult el a király Olaszhonba; fekete
               zászlója előtt, melyre meggyilkolt testvérének képe volt festve, egymás után hódoltak
               meg az olasz városok, s az olasz főurak seregenként csoportoztak hozzá, föllázadva a
               nápolyi udvar ellen.</p>
            <p> Ezen idő szerint éledt föl még egyszer az olasz nemzetben a régi szabadság és
               dicsőség érzete, s míg Rómában Rienzi volt a tribun, a többi olasz városok mint
               szabadságuk szövetségesét fogadták a magyar királyt.</p>
            <p> Jöttének hírére a bűntársak kiestek szerepeikből, Valois Katalint elragadta ugyan a
               korai halál a késő bosszú elől, de Durazzói Károly, ki vétke öntudatában fegyverrel
               állt ellen Lajosnak, attól Aquila előtt megveretve, a vértörvényszék által halálra
               ítéltetett, s azon erkélyen fejeztetett le, melyről Endre testét hajították alá. A
               többi királyi hercegeket Lajos Visegrádra küldé, s hadserege élén vonult be Nápolyba,
               honnan Johanna új férjével együtt, ki a csatából futvást szabadult meg, a tengeren át
               a Provence-be menekült.</p>
            <p> Lajos nem állhatott bosszút a főbűnösön, de a magyar királyi címbe „mindkét Szicília
               urá”-ét iktatá.</p>
            <p> Maga a király visszatért honába, az elfoglalt Nápolyban Apor vajda maradt
               kormányzóul.</p>
            <p> Johanna, amint Lajos eltávozott, ismét megjelent a nápolyi birodalomban. Avignonba
               díszmenettel vonult be, Nápolyba hadsereggel (a pápa és cardinalok ünnepéllyel
               fogadták, kit törvényszék elé kellett volna állítaniuk).</p>
            <p> Wolfhard Ulrich, a castelnuovói magyar parancsnok, vitéz védelem után oly ügyesen
               hagyta el a várost, hogy az ostromló seregek csak hatodnapra tudták meg
               elvonultát.</p>
            <p> A magyar seregeknek egész Foggiáig vissza kelle vonulniuk.</p>
            <p> Itt az erős állomásban nem támadhatva meg őket Tarantói Lajos, egy cselüzenettel
               kicsalta Apor vajdát Aversáig, s ott seregeivel szembe sietve fegyverszünet iránt
               alkudozott vele.</p>
            <p> Apor vajda nem volt együgyű ember, s míg egy napra fegyverszűnést kötött, éjjel
               csatarendbe állítá seregeit a város alatt.</p>
            <p> Sejtelme helyes volt. Éjféltájon megjelentek a fortélyos olasz seregei s csendesen
               közeledtek a néma város felé, midőn hirtelen kétfelől a lovas magyarság, s középütt a
               német Wolf páncélosai rajtaütnek, s a visszavert támadókat Nápoly kapujáig üldözik.
               Foglyul estek a király vezérei, Baux Raimond, Visconte Ádám és Sanseverino
               Robert.</p>
            <p> Mit nyílt csatatéren el nem érhetett Johanna férje, csellel iparkodott kivívni,
               megvesztegeté a vajda környezetét, hogy fogják el őt. A terv sikerült, s Apor
               visszament Magyarországba új erővel megjelenendő.</p>
            <p> Most már harmincezer főnyi hadsereggel jelent meg Olaszországban a magyar király,
               vele jöttek az ország legjobbjai. Többé sem vészek, sem a pápa bullái nem tarták őket
               vissza. A barbároknak kelle a művelt Olaszhonban megjelenni, hogy törvényt
               szolgáltassanak a pártolt bűnös felett, ki meggyilkolta férjét, a királyt, a magyar
               ifjút.</p>
            <p> A magyar hadak körül egész hollóserege gyülekezett össze a német és olasz
               rablócsapatoknak, kik nem dicsőségért, hanem zsákmányért viseltek háborút. Első dolga
               volt Lajosnak ezeket elűzni magától.</p>
            <p> Ő nem a népeket pusztítani jött Olaszhonba, hanem az igazságot szolgáltatni
               köztük.</p>
            <p> Legelső város volt Canossa, mely Lajosnak ellenállott; a fiatal, huszonnégy éves
               király maga volt első az ostromhágcsón, és seregei bevették Canossát.</p>
            <p> E diadal után Tarantói Lajos követeket külde a magyar királyhoz, kik nevében
               fölszólíták, hogy a véres harc helyett vívjon lovagias párbajt a két király egymással
               Párizsban, Nápolyban vagy Avignonban.</p>
            <p> A király észrevette a cselt, mely lovagias szellemének volt vetve, mind a három
               ajánlott városban Tarantói Lajos pártfogói laktak, s a párbajt elfogadta, de annak
               helyét ő tűzte ki, az angol király vagy a német császár előtt, vagy a két hadsereg
               között.</p>
            <p> A találkozásra rögtön sietett előre a király, seregeivel a Negro folyamon kelle
               átúsztatnia, melynek sekélyesebb részét keresve, egy lovát úsztató olasz ifjúra
               talált, s azt küldé előre az átjárást megkísérteni. Az ifjú engedett, s amint a
               folyam közepéig gázolt, egy örvénybe jutott, mely lováról lesodorta s összecsapott
               feje felett; Lajos e pillanatban elfeledve azt, hogy király és vezér, a hullámok közé
               szöktet, s paripájával a hullámokkal küzdő ifjúig úsztát. Ott őt is lekapja a hullám,
               lova a vízben elbukik, de a királyt fenntartja bő magyar köpenye, s ő megragadva
               üstökénél a süllyedező ifjút, kiúszik vele az örvény rohamából.</p>
            <p> Maga e tény bizonyítja, hogy Lajos nemcsak mint király, hanem mint ember is nagy
               volt.</p>
            <p> A továbbvonulás alatt a Vezúv tövében épült Somma város lakói rátámadtak
               csapatjaira. Lajos Apor Dénest, a vajda fiát küldé rájuk, a magyarok hágcsók
               hiányában egymás hátán másztak fel a város bástyáira, legelől közöttük Dénes, s a
               város ellenállása leküzdetett.</p>
            <p> Innen Aversát sietett ostromolni a király, az ostromviadalban maga is sebet kapott
               egy hajító kelevéztől, s a várőrséget csak az éhség kényszerítheté a feladásra.</p>
            <p> Ez volt az utolsó csapás a Johanna pártjának.</p>
            <p> A királyné és férje ismét futva hagyták el Nápolyt, s a magyar seregek elfoglalták
               azt. A lakosság összeesküvése a magyar sereg ellen nem sikerült, az éji megrohanást
               meghiúsítá emezek személyes vitézsége.</p>
            <p> De Lajos nem országot hódítani jött ide, hanem igazságot szolgáltatni. Azt kérte a
               pápától, hogy hozzon ítéletet a vádlott férjgyilkos felett, kire a bűntényt nyílt
               tanúvallomások bizonyítják, ha ártatlannak fogja találni, ő visszaadja neki elfoglalt
               országát.</p>
            <p> Az ifjú királynak kínálkoztak a koronák. Ő nem koronákért jött, hanem igazságért.
               Maga a zsarnokait megunt Róma üdvkiáltással tevé elébe a Rienzitől elejtett ezüst
               almát s „Róma urának” nevezte a magyar királyt; ő megköszönte a megtiszteltetést, s a
               pápa által hozandó ítéletig visszavonult Magyarországba.</p>
            <p> Sok sürgetés után összegyűlt a törvényszék, ítéletet hozandó a szép bűnös felett; a
               bájos vétkező, ki míg Nápoly birtokában volt, büszke arccal, fehér paripákon,
               fedetlen kebellel, bíborpalásttal, ragyogó diadémmal jelent meg Avignonban, most
               midőn országa a magyarok kezében volt, bűnbánó ruhát és arcot öltve lépett a világ
               akkori legtekintélyesebb törvényszéke elé.</p>
            <p> Ott reszketeg, zokogó hangon esküt tőn le: miszerint ő meg van igézve, ördögi bűbáj
               vett rajta hatalmat, s a kísértő démon beszélte rá: hogy férjét ölesse meg.</p>
            <p> És miután ez állítását számtalan tanúkkal is be tudá bizonyítani, a komoly
               törvényszék nem tehetett egyebet, mint hogy a bájos hölgyet fölmentse a gyilkosság
               vádja alól, az egész irtózatos bűntényt ama kísértő ördögi démonra ruházva át, akit
               emberi véges hatalom ugyan meg nem büntethet, de aki az írás szavaiként minden
               gonosznak okozója e földön; Johanna egyébiránt perköltség fejében fizessen 300 000
               arany forintot.</p>
            <p> Egész Európa mosolyogva fogadta az ítéletet, a magyar követek egy szót sem szóltak
               ellene, rögtön visszahúztak minden sereget Olaszországból, királyuk nevében még a
               hadiköltségeket is visszautasítva.</p>
            <p> De az isteni bosszúállás keze évek múlva végrehajtá az ítéletet, mit földi bírák
               elmulasztának kimondani. A szent helyek mögött megmenekült Johanna ellen egy napon
               azon Durazzói Károly fia, ki helyette bünhődött, föllázadva, elűzte őt városából. A
               bűnterhelte nő egy templomba menekült, de az oltár közelléte ezúttal nem mentette őt
               meg, üldözői eltépték onnan s a tömlöcben megfojtották.</p>
            <p> Talán éppen azon selyemzsineggel, melyet ő maga font és adott át férje gyilkosainak.
                  <hi>(Nagy Lajos korát fényes leírásban találjuk Arany János
                  Toldi-trilógiájában.)</hi>
            </p>
         </div>
         <div type="chapter">
            <head>Három tengerpart</head>
            <p> Három tengerpart volt egykor Magyarország dicsőségének határa.</p>
            <p> Hol az égő Vezúv tüzét az oldalába ültetett szőlőtők szívják magukba, hol a
               tengerből támadt tündérváros, Velence, gályái öröklék a tengeristenek szerepét, ahol
               a vad tatár nép lubickolt a marmorai tengerben ügyetlen bőrcsónakain, ott mind
               tanulták ismerni a magyar fegyvereket.</p>
            <p> Alig jött vissza Nápolyból a magyar sereg, midőn az északi szomszéd, a lengyel nép
               kiálta segélyért a pusztító litvánok ellen.</p>
            <p> Lajos király átvitte seregeit a Kárpátokon, s Wladimirnál összecsapott a
               litvánokkal. Férfi férfi ellen állott – férfi ellen győzött. Maga a király párbajban
               verte le a litván fejedelmet, Keystutot s fogolyává tevé.</p>
            <p> E győzelem vörös Russziát a magyar koronához csatolta.</p>
            <p> A szabadon bocsátott Keystut azonban, amint a magyarok elhagyták Lengyelországot,
               ismét betört az országba, a városokból elhajtott vásár idején marhát és embert s
               Erdély felől a tatár kánt, Athlamost küldé Magyarország ellen.</p>
            <p> Apor vajda negyvenezer székellyel és magyarral visszaverte a tatár kánt, utánament a
               Dnieszteren túl, s ott egy eldöntő csatában a kánt magát is megölte s fogoly mursáit
               Visegrádra küldé.</p>
            <p> Következő évben maga ment a király ismét Lengyelországba hadai élén, kiűzte a
               litvánokat a Dnieszter és Don közül, akkor nekifordult a tatároknak, a Dan és Dnieper
               közt legyőzte őket, három szultánuk esett el: Kállubah, Kaczibey és Dimeyter. A
               legyőzött had rémült népe átfutott örökre a Dnieperen és soha sem jutott rajta
               vissza; a szelídebb fajok aláveték magukat a magyar királynak és a keresztvíznek.</p>
            <p> A pápa hálából nemcsak a megtérített tartományokat adományozá Lajosnak, hanem a
               megtérítendőket is, s fölhatalmazá őt, hogy egész hadseregével támadja meg a
               szerbeket, kik a római egyháztól elszakadtak.</p>
            <p> Lajos hadseregével a szerb határig vonult, de célja nem volt a szerbekre rontani s
               azokat újrakeresztelni. Az elfoglalt Dalmácia várta fölszabadító fegyvereit a
               velencei járom alól.</p>
            <p> Lajos helyesen számított. A cselszövő signoria alattomban pénz és haderővel sietett
               a szerb fejedelemnek segélyére jönni, s Lajos hirtelen megfordítá seregeit, s míg
               Csúzy János horvát bánnal Dalmáciát szállatta meg, maga Istriába vezette seregeit.
               Velence várat vár után veszte s ijedten kérte a pápát, hogy vesse közbe magát; Lajos
               föltétele az volt, hogy vagy Dalmáciát adja vissza Velence a magyar koronának, vagy
               adjon évenként egy fehér lovat.</p>
            <p> Ez utóbbi különös neme a követelésnek, többször fordul elő a magyar nép
               történeteiben. Mi dicsőség lehetett abban, egy fehér lovat kapni, s mi gyalázat annak
               adásában? Hisz pénzt, földet, gályákat, királyi menyasszonyokat nemegyszer adott a
               legyőzött nép legyőzőjének, miért átallt éppen „egy lovat adni?”</p>
            <p> A velencések csúfsággal kergeték ki a pápa követét, ki ez üzenetet hírül vitte
               nekik.</p>
            <p> De a következő évben Lajos fővezére, Monoszlay Tamás háromszor törte össze Velence
               hadseregeit, s a dalmát várak egymás után vétettek be, s Velencének meg kelle érni
               azt, hogy a magyar király diktálja elé a békepontokat. Dalmácia, a dalmát szigetek s
               huszonnégy gálya volt Magyarország nyeresége a hadból.</p>
            
            <p> Egy napon a tízek tanácsa egy megláncolt férfit külde át Lajosnak, behízelgő becses
               ajándékul. E férfi neve Baldachini Julián. Ez ember vétke az volt, hogy Lajost meg
               akarta ölni. A signoria azt hivé: hogy kedveskedni fog vele a kibékült ellenségnek.
               Lajos feloldatá a fogoly bilincseit, s életadó mosolyával felbiztatva kérdé tőle:
               hogy mi módon akarta őt megölni saját tábora közepette?</p>
            <p> Az olasz nyíltan elmondott mindent. Midőn a király Istriában táborozott, estenden a
               folyampart bokrai között szokott magányosan andalogni; Baldachini fölajánlá
               szolgálatait a tanácsnak: hogy egy ily alkalommal társaival át fog úszni, s a királyt
               hurokkal elfogja s élve viszi Velencébe, vagy ha az nem sikerül, meggyilkolja. 12 000
               aranyat kért ezért a tanácstól, az sokallta a díjat s Baldachinit kiadta a
               királynak.</p>
            <p> A király mosolygott a terven s – szabadon bocsátá az olaszt.</p>
            
            <p> Még azon évben Rácországra törve, attól a Macsói bánságot visszafoglalá, s egy évvel
               később a Mármarosból Moldovába kivándorolt oláhokat kényszeríté Magyarország
               fennhatóságát elismerni, s helyükbe oroszokat telepített Mármarosba.</p>
         </div>
         <div type="chapter">
            <head>Két korona egy főn</head>
            <p> Kázmér király, kit a lengyel nemesek „parasztkirálynak” csúfoltak, meghalt. A zsidók
               megsiratták, őket Lajos király kiűzte Magyarhonból, Kázmér befogadta Lengyelországba,
               ki a bájló Eszter alakjában az egész fajt látszott megszeretni.</p>
            <p> A lengyel rendek az árván maradt trónra Lajos királyt hívták meg. Krakkóban érinté a
               második korona a magyar király fejét. Magyar- és Lengyelország egy király alatt lőn
               egyesítve.</p>
            <p> Két korona nehéz volt akkor egy főnek, két országot kormányzani, azoknak különböző
               nemzetiségeik, sajátságos viszonyaik, s összeütköző érdekeik mellett egy ember nem
               volt elég.</p>
            <p> Lajos fején csak teher volt a lengyel korona. Vívnia kellett érte először a
               trónkövetelő szerzetessel, Ulászlóval, azután az elégületlenek töredékeivel, utoljára
               mind a kettővel.</p>
            <p> A lengyel nép sohasem volt boldog, sohasem volt egyetértő, alkotmánya, mely a
               korlátlan „veto”-t szentesíti, bizonyítja, mily örök harcoknak kellett e nemzet
               belsejében dúlni, midőn jogot adott minden egyes embernek arra, hogy akadályul
               léphessen fel az összes nemzet ellen.</p>
            
            <p> Utoljára is az öreg királyné, Erzsébet, Lajos anyja, kit ő kormányozni hagyott
               Lengyelországban, egy éj után, mely alatt a zendülők testőreit leöldösék, ijedten
               hagyta el Lengyelországot.</p>
            
            <p> Nem tartományaik nagysága teszi a királyokat erőssé.</p>
            <p> I. Lajost nagynak nevezi az utókor; megérdemlette. Azzá tevé magát.</p>
            <p> De mégis jobb lett volna, ha nemzetét tette volna azzá.</p>
            <p> Hős volt, személyes bátorságát csodálta, imádta a nép, az olasz bástyák, a folyamból
               kiszabadított ifjú bizonyságot tesznek róla.</p>
            <p> Fegyverei hírét ismerte körös-körül minden szomszéd. Nápoly meghajolt előtte, a
               büszke Velence legyőzve hullott lábaihoz, szerb, bolgár és oláh koronás fők lettek
               fegyverkísérői, tatárok, oroszok ismerték el benne hódítójukat és segítségével német
               fejedelmek vívtak ki bosszuló diadalokat.</p>
            <p> Koronája címerében a magyar négy folyam körül ott voltak Lengyelország, Nápoly,
               vörös Ruszia, Moldva, Szerbia, Bulgária, Horvátország és Dalmácia címerei is.</p>
            <p> És jobb leendett, ha e sok cím helyett egyedül a magyart bírta volna. A többi csak
               áldozatokba került. Ez egy volt, mely az áldozatokat adta.</p>
            <p> Annyi erőpazarlással, annyi áldozatkészséggel mily boldoggá lehetett volna tenni ez
               országot, melynek legnagyobb királya alatt sem volt semmije harci dicsőségén
               kívül!</p>
            <p> Csaták, diadalok teszik naggyá a királyokat.</p>
            <p> Ipar, művészet, tudomány, nemzetműveltség, államgazdaság teszik naggyá a
               nemzetet.</p>
            <p> Legnagyobb királya volt a magyarnak Lajos a maga koráig, de nem legboldogítóbb
               királya. Árpád hazát hagyott nemzetére, Szent István alkotmányt, Kálmán törvényeket,
               IV. Béla hamvaikból újjáteremtett városokat, Nagy Lajos semmi egyebet, mint neve
               dicsőségét. Az elfoglalt országokban nem maradt a magyarnak egyebe, mint a kihullott
               vére.</p>
         </div>
         <div type="chapter">
            <head>Veszélyes rokonok</head>
            <p> Mikor a föld egyik felén dél van, a másik felén akkor van éjszaka. Ily földforgása
               van a népek történetének is: mikor az egyik ragyogásra emelkedik, a másik akkor
               süllyed enyészete homályába.</p>
            <p> S különös tanulság a históriából, hogy a sors nem tűr egyszerre két nagy népet a
               földön.</p>
            <p> Mikor Görögország fényre emelkedett, az assyri birodalom akkor enyészett el. Mikor
               Róma nagyszerűsége nőtt, Görögországé akkor hanyatlott. Mikor Byzanc fénye új
               napsugarakat vetett a világra, Róma dicsősége akkor hamvadozott, s mikor a két
               napkeleti rokonfaj, a magyar és török két világrészben egyszer uralkodóvá küzdte fel
               magát, a byzanci császárság akkor roskadt össze.</p>
            <p> Csodálatosak a sors kezének írásai, aki azokat ismeri! Mint kelle e két harcos,
               hatalmas nemzetnek, a magyarnak és töröknek a föld egy pontján éppen úgy
               összetalálkozniuk: hogy éppen egymásnak útjában legyenek, s szent fanatizmusukban
               egymás harci erejét kölcsönösen fölemésszék.</p>
            <p> Midőn Nagy Lajos ült a magyar trónon, az Úzok fajából támadt ozman nemzet akkor
               lépett először Európa földjére. Két császára volt akkor Görögországnak, ha az egyik a
               trónra ült, a másik elűzte onnan. Ereje egyiknek sem volt harcolni, a görög nép
               fáradt volt már és erkölcsvesztett. Mindenik idegen harcosokat hozott vetélytársa
               ellen. Egyik a szerb cárt hívta segítségül, a másik az ozman emírt. Orkán emír
               megjelent Kantakuzénus hívására, s Paleologus császár seregeit szétverte, városait
               elfoglalá, s az elfoglalt földdarabnak új nevet adott: „Rum Eli”.</p>
            <p> A vészidéző Kantakuzén aztán letűnt a harcok színteréről, barát lett, elmúlt; de az
               ozmán ottmaradt az elfoglalt földön, s Orkán fia, Murat alatt már fővárosa is volt
               Rumélinak: „Adrinápoly”.</p>
            <p> A civakodó görögök ekkor rettentek meg a felidézett démontól, mely törpe harcaik
               közepette óriási erővel jelent meg, győztesnek és legyőzöttnek egyiránt
               ijedelemül.</p>
            <p> A pillanat szenvedélye elnémult a megsemmisítéssel fenyegető vész közeledtére. Az új
               ellenség legelső föllépése bebizonyítá a görögöknek: hogy erejük nincs többé a tért
               foglalt ozmanokat országukból kiverni.</p>
            <p> Egy kétségbeesett végeszköz látszott még megmentésükre. A katholicizmus, mely ellen
               annyi véres harcot vívtak, volt egyetlen menedékük most, melyhez folyamodniuk kelle.
               Paleolog császár rémülten futott Rómába, s az egész nem egyesült néppel együtt a
               római egyházba fölvétetésért könyörgött, s a Szent Péter templomában ünnepélyesen
               leesküvé mindazon dogmákat, miknek kisszerű szőrszálhasogatásai annyi emberéletbe s
               annyi népboldogságba kerülő szakadást okoztak.</p>
            <p> A pápa ekkor fölszólítá Lajost, hogy siessen a görögök védelmére, az ozman
               foglalókat kiűzni a hívők földjéről.</p>
            <p> Lajos soha sem tőn eleget a felszólításnak.</p>
            <p> Érzé talán: – hogy úgyis eljönnek az idők, midőn e két nemzet határai egymással
               összeérnek, akkor aztán nem lesz megpihenés a harctól.</p>
            <p> Ismeré talán azt a hatalmas ifjú nemzetet, melynek fanatizmusával, vitézségével
               megküzdeni egész erejére leende szükség, s még akkor is kétség maradott volna: hogy
               melyik győzi le a másikat?</p>
            <p> Nem bízott tán a görögökben? A görög szövetség soha sem volt kedves a magyar előtt.
               S mily kimerült, mily szétszaggatott nép volt ez akkor!</p>
            <p> Vagy tán messzebblátó lélek tartóztatá vissza oly harc megkezdésétől, melynek végét
               az unokák unokái sem fogják szakíthatni többé, anélkül, hogy kezdetéből valami jót
               remélhetnének?</p>
            <p> Ez időben egyedül a magyar királynak volt hatalma az ozman ellen támadólag
               fölléphetni. Ha tették volna apáink, akkor most egészen más alakja van a világnak, de
               hogy nem tették, bölcs emberek voltak.</p>
            <p> Csak Magyarországon lehetett megalkotni Magyarországot: de nem a
               Balkán-félszigeten.</p>
         </div>
         <div type="chapter">
            <head>Nőkirályok</head>
            <p> A nagy király meghalt anélkül, hogy nagyságát valaki örökölte volna. Koronáit
               leányai öröklék: Mária és Hedvig.</p>
            <p> Még gyermekek voltak leányai, midőn számukra férjeket szerzett.</p>
            <p> Máriának a cseh királyi utódot, Zsigmondot, a még ifjabb Hedvignek az osztrák Vilmos
               herceget.</p>
            <p> Gyermek volt még mind a két pár, midőn kezeiket egymáséba tették, és az első
               benyomás mégis maradandó lett szívükben. A komoly, erős lelkű Mária csak
               kicsinyléssel tudott gondolni ügyetlen, durva, szellemnélküli jegyesére, míg az
               ábrándos, kedélyes Hedvig mindig édes merengéssel tartogatta meg szívében azon
               mysticus pillanat emlékét, midőn őt, mint hatéves gyermeket, ugyanoly idős férjével,
               szertartásos pompa között, hímzett menyegzői ruhákban az egész udvar láttára aranyos,
               bíboros nyoszolyába egy pillanatra egymás mellé fekteték, ott parancsolák, hogy
               egymást megöleljék, megcsókolják, s akkor ismét elvivék őket egymástól száz meg száz
               mérföldnyire a tíz év után eljövendő viszonttalálkozásig.</p>
            <p> Az ábránd kölcsönös volt. Vilmos herceg is sokszor gondolt a távol tartott jegyesre.
               Együtt nőttek föl egymás iránti szerelmükkel.</p>
            <p> Lajos holta után Mária lőn a magyar, Hedvig a lengyel trónra hivatva.</p>
            <p> A magyarok megunták már, hogy jó dolguk volt, s alig érte a korona Mária fejét,
               midőn pártharcot kezdtek a nőkirály ellen. A lengyelek pedig kifáradtak a pártharcból
               s szerették volna bevégezni, és követelték koronájuk számára a tizennégy éves
               leányt.</p>
            <p> Ha nők vannak a trónon, akkor a szív szokott kormányozni. A két fiatal nőkirály
               anyja, Erzsébet, ki leányai önnállótlansága miatt két ország sorsát tartotta kezében,
               nem tudta az anyai érzelmeket elszigetelni a királyiaktól. A magyaroknak nem adott
               királyt, mert Zsigmondot, Mária vőlegényét nem szerette, a lengyeleknek nem adott
               királynét, mert kedvencétől, Hedvigtől nem tudott megválni.</p>
            <p> Mindkét félnél a végsőkre került sor. A lengyelek új királyválasztásról beszéltek, s
               utolsó követjük e szavakkal lépett Erzsébet elé: „Én vagyok a legutolsó a lengyel
               nemesek közt s egyszersmind a legutolsó követ, ki a királyleányt követelni jő.” Míg a
               magyarok Horvátországban a két Horváthy, Kont, Laczkovics és Palizsna vezérlete alatt
               nyílt lázadásban törtek ki, a pártellenük Gara Miklós által izgatott királyi nők
               ellen Durazzói Károlyt tűzve ki trónjelöltül.</p>
            <p> Erzsébet örömestebb adta volna a lengyel koronát Zsigmondnak, mint leányát, de a
               lengyel nemzet gyűlölte a kevély, esztelen ifjút, ki követelve, büszkén lépett
               közéjük, midőn még egy léleknek sem volt parancsolója. A várnagyok bezárták előtte
               váraikat; midőn sereggel közeledett, ellenségül álltak elé; midőn tétovázva
               visszafordult, kigúnyolták. Az erőtlen, kevély férfi helyett inkább akartak szende
               hölgyet látni trónjukon, s Hedviget kívánták.</p>
            <p> A horvátországi lázadást a királynék puszta megjelenése a zendülők földjén el
               látszott fojtani. A nép a két csodaszép leány s a még mindig hódító anya láttára
               lábaikhoz omolt, s a vezérek idegen földre futottak.</p>
            <p> De a lengyelek zavara napról napra nőtt; egymás ellen viseltek háborút, s midőn
               egész országban égett a polgárharc, a litván fejedelem, Jagello is országukra
               rontott, vad, barbár hősi népével meglepve a pártra szakadt népet.</p>
            <p> E végromlás pillanata rábírta Erzsébetet, hogy megváljon leányától. Alig tizenhat
               éves volt Hedvig, midőn anyja karjaiból a lengyel trónra lépett.</p>
            <p> Egy tekintete a bájos, szende szűznek újjáteremté a lángban álló hazát; mintha
               Lengyelország jó nemtője szállt volna le az égből. A harcoló pártfelek elbűvölve
               csoportosultak körüle, lelkesültség szállt az imént elkeserült szívekbe. A nemzet
               újra egybeforrt. És maga a vad, győzhetetlen hatalmú ellen, a harcos pogány Jagelló
               elbájolva tevé le kardját és koronáját az angyalszép királyné zsámolyához, szívét
               ajánlva a királynénak, országát a lengyel nemzetnek, népét a keresztyénségnek.</p>
            <p> A cél méltó volt az áldozatra: megnyerni egy erős, vitéz királyt a trónnak, egy
               roppant országot a nemzetnek, s egy derék népet az Istennek; ez több volt, mint elég
               arra, hogy egy fiatal szűzi lelkű leány értük lelke ábrándjairól, miket gyermeksége
               óta ápolt, növelt lelke mélyén, erős legyen lemondani.</p>
            <p> Vilmos, az ifjú vőlegény, megtudva, hogy mátkáját idegen férjhez akarják
               kényszeríteni, hirtelen, mint a gondolat, megjelent néhány hívével Krakkó alatt,
               imádott jegyesét elragadni.</p>
            <p> Hedvig nem tagadta meg tőle a viszonttalálkozást. A szent-ferenci kolostorban jöttek
               össze a tíz év előtt egymásnak eljegyzettek, most már mindkettő deli ifjúvá felnőve.
               A találkozás napja volt az elválásé is. A remek királyi hajadon visszafojtá szűz
               keblébe a lázadó érzelmeket, miket egykori jegyese látása költött, a tízéves
               emlékeket, a szív boldog ábrándjait és az örömök reményét, s amíg Vilmos zúzott
               szívvel, semmivé tett örömökkel távozott szép mátkájától, Hedvig megdicsőült arccal
               lépett a vad Jagellóval az oltár elé, mely előtt férje először a keresztvizet, azután
               az ő reszkető kezét s végre Lengyelország koronáját fogadta el.</p>
            
            <p> Magyarhonban ezalatt újra kitört a pártviszály, most már nem szavakban többé, hanem
               tettekben.</p>
            <p> Durazzói Károly elfelejté az esküt, melyet Lajosnak tett a megváltó testére emelt
               kézzel: hogy a magyar trónhoz soha sem fog jogot köve telni, s a Horváthyak
               felhívására megjelent az ország határán.</p>
            <p> Sok volt az elégületlen; a büszke főurakat bántotta a női uralkodás, a királyi
               nőknek a veszély percében nem volt kire támaszkodniuk. Hasztalan hirdették ki újra az
               aranybullát, hasztalan eskették meg Zsigmondot Máriával, részvétlen volt a nép
               irántuk.</p>
            <p> Kis Károly egész az ország belsejéig jött, anélkül, hogy jövetelének valaki
               ellentmondott volna. Itt érte őt Erzsébet királyné üzenete: „Ha mint ellen, vagy jó
               barát jön-e hozzájuk a herceg?”</p>
            <p> Ez olasz udvariasságból viszonzá: hogy ő egyedül a királynő trónját szilárdítani
               jött, s míg Budára a királyné aranyos hintajában vonult be, ott nem fogadta el a
               királyi várban a lakást, hanem magánszállásra költözött, s csak később foglalt ott
               helyet, mint Magyarhon kormányzója.</p>
            <p> Mint ilyen, országgyűlést hirdetett Budára, s egész odáig mint király viselte magát
               a nemzet irányában, mint alattvaló a királynő ellenében.</p>
            <p> Az összegyűlt országgyűlés kikiáltá őt királynak, amint ez már előre el volt
               tervezve.</p>
            <p> De ha az összeesküvőknek voltak titkos terveik, a királynénak is volt. Míg Mária
               méltóságteljesen tagadá meg az országgyűlés küldöttei előtt a korona letevését, addig
               Erzsébet a gyűlésben föllépve, ünnepélyes tettetéssel tevé le a kormányzat pálcáját
               az új király kezébe.</p>
            <p> A büszke olasznak nem volt elég a diadal. Meg is akarta alázni azokat, akiket
               legyőzött. Azt kívánta a királynéktól, hogy koronázási ünnepélyén is
               megjelenjenek.</p>
            <p> Sylvester napján nyíltak meg a székesfehérvári cathedrale ajtai a nép előtt új
               koronázási ünnepélyre.</p>
            <p> A bíborral bevont trónnal átellenben látható volt a fekete márványküszöb, melyre
               Nagy Lajos hamvainak kápolnája nyílt; a templompáholy félig leeresztett rostélyai
               mögött ott ült a két királyi nő gyászruhában, pompa nélkül. Az arcaikra vetett
               gyászfátyol többet mondott a fájdalom minden vonásainál, mik vele le voltak
               takarva.</p>
            <p> A zúgó templomi zene közt mindenki csak az ő zokogásaik hangjára figyelt, a
               szertartási ragyogvány közepette az ő fekete öltözeteikre volt minden szem
               függesztve.</p>
            <p> Három év és három hó előtt mint királynő lépett e templomba Mária, most gyászruhában
               jött ide, győzedelmes vetélytársa diadalát könnyeivel ragyogóvá tenni.</p>
            <p> Az emberek szívei elkezdtek fogódni. Nem egy főúr fordul félre szemeiből kitörülni a
               megbánás könnyét, s midőn az új király ragyogó arccal, bíbor- és hermelinuszályban
               belépett a templomba, az emberek lesütötték arcaikat s lopva a két királyné felé
               tekintettek. Azok térdre hullva álltak Nagy Lajos márványszobra előtt, a hideg követ
               ölelve és zokogva.</p>
            <p> A király a trónra lépett, a cardinal fölkené homlokát a szentelt olajjal. Erzsébet
               szemei a fátyolon keresztül néztek reá, ő is szánt magában valamit e homlok számára,
               ott, hol a chrisma érintette.</p>
            <p> A templomi ének elhangzása után felszólítá az érsek az egybegyűlteket: „kívánják-e
               Károlyt királyul?”</p>
            <p> Alig kiáltá néhány hang az „igen”-t, a többiek a két királynéra néztek és
               hallgattak.</p>
            <p> Másodszor és harmadszor is szólt a szokásos kérdés; az előbbi felelők maguk is
               megrettenve a többiek hallgatásától, mindannyiszor halkabban mondák gyér feleletüket,
               s mindőn felhangzott a vasárnapi zsolozsma:</p>
            <p> „Ím ez az, ki sokaknak estére és föltámadásra állítatott Izraelben, azon jegyül,
               kinek sokan ellene mondanak.”</p>
            <p> A nép célzást vélt a szent szavakban, s fejcsóválva hagyta el a templomot. A király
               halált evett és ítéletet a szent ostyában. Arca elhalványult a korona alatt, s az a
               kéz, mely az oltárnál fojtá meg Nápolyi Johannát, mely esküre emelkedett Lajos előtt,
               s mely elrablá leánya koronáját: reszketett, mindőn a királyi pálcát kezébe
               adták.</p>
            <p> A szent ének zúgása közepette két asszony sírását hallotta mindenki.[41] </p>
         </div>
         <div type="chapter">
            <head>Király-halál</head>
            <p> Gonosz előjelenségek támadtak minden oldalról.</p>
            <p> A koronázás napján Szent István zászlója megakadt a templom küszöbén s darabokra
               hasadozott. – Hideg január közepén rettentő zivatar támadt villámlással,
               mennydörgéssel, mely alatt a reszkető föld a tornyokat leszórta magáról. A természet
               fel volt háborodva. A királyi palota tetején végtelen hollócsoportok verekedtek
               éjjel-nappal, egymást a folyosókba, termekbe üldözve, vészjósló kiáltozással, s a
               Gellért alatti lakók félelmes zúgást, mordulást hallottak éjjelenként a hegy
               belsejében.</p>
            <p> Károly félt – Istentől és emberektől. Várát olasz testőrökkel rakta meg. Híveit
               mindig maga körül tartá. Hasztalan; sorsa végéhez közelgett.</p>
            <p> Harminckilenc nappal koronázása után egy este Erzsébet királyné magához hívatta őt.
               A bizalmas beszélgetés alatt megjelenik a teremben Forgács Balázs és Gara Miklós.
               Köztük és a király között heves szóváltás kezdődik, míg Forgács királynéja védelmében
               kardot ránt a bitorlóra s egy csapással szemöldig hasítja annak homlokát.[42] A
               király halálra sebesülten eltántorog, Erzsébet ájultan összerogy, Forgács
               keresztültöri magát Károly testőrein, s Gara összegyűjtött bandériumával kiveri annak
               párthíveit a várból s még azon éjjel a városból is.</p>
            <p> A megsebesült Károly Visegrádra vitetett, s ott néhány nap múlva meghalt.</p>
            <p> Semmi okunk sincs azon véleménynek hitelt adni, mintha megmérgeztetett volna; oly
               seb, mint az övé, elég lehetett arra, hogy őt megölje; a méregkeverés különben sem
               magyar mesterség.</p>
            <p> A kiontott vér vért kíván. A bosszúálló magára hívja fel a sorsot, midőn a vétkező
               vérét kiontja.</p>
            <p> Kis Károly elmenekült hívei a király megöletése után kitűzték a lázadás zászlaját
               Horvátországban. A megöltnek egy fia maradt, László, ennek nevében szólt a
               csatakiáltás.</p>
            <p> A királynék, miként néhány év előtt, most is személyesen siettek a lázadás
               színhelyére, női bájaikon kívül csak néhány hívüktől védelmezve. Azt hivék: hogy egy
               mosollyal ismét meg lehet hódítani egy országot.</p>
            <p> Már a határszélen voltak, alig egy óra járásnyira Gara Miklós várához, midőn
               Horváthy János útjukat állja lesben álló horvát csapataival.</p>
            <p> Kíséretük nagyobb részint nőkből állott, csak hárman voltak velük, kik megérdemlik a
               férfi nevet: a két Gara, apa és fiú, s Forgács Balázs.</p>
            <p> E három kétségbeesett harcot kezde a királynők védelmére. Mindhárom korának legjobb
               vitéze.</p>
            <p> Nehéz sebeiben elfogyva lerogyott lováról Forgács, fejét rögtön lenyiszálták s
               behajították a királynék hintójába.</p>
            <p> Gara Miklós alatt leszúrták a lovat, ekkor a nádor a hintó hágcsójára lépve, onnan
               kezd el vagdalkozni. A testébe lőtt nyilakat egy kezével letördelve, a másikkal
               halálos csapásokat oszt elleneinek, míg egy horvát katona a hintó alatt
               keresztülbújva, megkapja a küzdő lábát s lerántja őt a hintóról. Az átkozódót ott
               elnyomják, s Horváthy egy intésére bárddal lecsapják ősz, kopasz fejét. A királynék
               egy pillanat múlva másik barátjuk fejét is egy lándzsára szúrva látják maguk
               előtt.</p>
            <p> Az ifjabb Gara e percben sarkantyúra kapja lovát s a támadókon keresztültörve magát,
               megmenekül, apja ráfeccsent vérével a visszafizető bosszút vive el magával.</p>
            <p> Az egyedül maradt királynékat a bosszúszomjas horvát úr foglyul vitte el magával a
               sötét kőriserdőkbe; udvarhölgyeit kiosztá katonái közt.</p>
            <p> Erzsébet a pártütő kegyelméért esde. Nem magának, leányának, ki a vértettnek oka nem
               volt. Horváthy hallgatva lovagolt a hintó mellett.</p>
            <p> Sötét lelkében már élt a még sötétebb határozat.</p>
            <p> Olaszországban élt egy asszony, ki gyűlölni úgy tudott, mint éghajlata bármelyik
               leánya. A megölt Károly özvegye.</p>
            <p> Ennek akarták a lázadók kiadni az elfogott királyi nőket. A meggyilkolt nejének a
               meggyilkoltatókat.</p>
            <p> Palizsna, az auráni perjel volt e tett végrehajtására hivatva.</p>
            <p> A királyi nők ennek tengerparti várába szállíttattak, Novigrádba.</p>
            <p> A velencések azonban, a királynék azon idő szerinti szövetségesei, megtudták a
               borzasztó szándékot s hajóhadaikkal elzárták a tengert és ostrom alá vették
               Novigrádot.</p>
            <p> A vakmerő johannita, e támadást kigúnyolva Erzsébet királynét megfojtatá s
               holttestét az ostromlók fejére vetteté le. <hi>(A királynők tragédiáját
                  megírta Czakó Zsigmond: „János lovag” című drámájában.)</hi>
            </p>
            <p> A bosszuló magyar hadak nemsokára keményebb ostrommal jöttek őt meglátogatni. A
               lázadók vesztettek. Horváthy János fogságba jutott s Máriáért kicseréltetett. Innen
               Boszniába menekülve, társaival újra kezdé a harcot. Halálos ellensége, az ifjabb Gara
               állt vele szemben. Horváthy érzé, hogy nem várhat irgalmat, s csata előtt elhagyta
               Dobor várát, s az erdőn keresztül menekülve, a portyázóktól elfogatott, s a nemzet
               ítélete szerint kivégeztetett.</p>
            <p> A sors következetessége kemény. Íme, annyi ember jött szoros láncolatba egymás után,
               bosszuló eszközéül a másik vétkeinek s vezeklő áldozatul önmagáénak.</p>
            <p> Endrét megölette Johanna – Johannát meggyilkolta Károly; Károlynak Erzsébet által
               kellett meghalnia – Károlyért megölte Horváthy Erzsébetet, s Erzsébetért Horváthy
               esett áldozatul.</p>
            <p> Egyik a másikért. Egyik a másik által.</p>
            
            <p> Míg az ország hősei a királynét kiszabadították, addig a szerencsétlen hölgy férje,
               Zsigmond, fejére tette neje koronáját.</p>
            <p> Nem szerették ugyan az ország rendei, de mégis férfi volt nekik. Nem illett ugyan a
               nemzet élére, de férfi volt.</p>
            <p> A história följegyzé tetteit mint királyét, mint hadvezérét, mint magánemberét, mint
               államférfiét, de egyik mellé sem tett magasztalást.</p>
            <p> Alig van példa azon tényre, hogy király országa darabjait pénzért eladogassa, mint ő
               eladta a 16 szepesi várost hetvenezer véka garasért a lengyelnek, a Vágmelléket Jodók
               öccsének szintén egynéhány ezer véka garasért, egy szigetet Ragusának, másikat
               Velencének, Brandenburgot három-négy embernek is.</p>
            <p> Még birtokában sem volt az ország, mikor már adósságokat szedett fel rá.</p>
            <p> Szenvedélyeinek soha sem volt ura. Neje, kit nem boldogíta, nemsokára bevégzé
               szánalmas életét. A király járt erre-arra; szerelmi kalandjaival tele volt a vidék,
               melyet bejárt.</p>
            <p> A magyar nép erényes, szigorú erkölcseivel ismeretlen király, a nők hűségét s a
               férfiak büszkeségét örök pártütésnek tartá koronája ellen.</p>
            <p> Midőn a horvátországi pártütés legyőzetett, a szétvert pártfelek töredéki hazátlanul
               tévelyegtek erdőről erdőre. Zsigmond király utánuk küldé Vajdafyt, ki éjjel egy
               folyamparton meglepve a bujdosókat, szép szavakkal rábeszélte, hogy hódoljanak meg
               Zsigmondnak, s tegyék le a kivont fegyvert.</p>
            <p> A bujdosók engedtek a biztató szónak, s midőn kezeiket a békülésre nyújták, láncot
               rakatott rájuk Vajdafy, úgy kísérte fel Budára.</p>
            <p> Harmincegyen voltak a nemes vitézek, köztük legjobb, legnemesebb Kont István, Kont
               nádor utóda.</p>
            <p> A méltatlan bánásmód elkeseríté őket. Az úton összebeszéltek, hogy ha Zsigmond elé
               fognak állíttatni, egy se hajtsa meg magát előtte, mentségül egy szót se szóljon
               senki.</p>
            <p> Zsigmond nem ismeré a magyar jellemet. A szerb, a bolgár, a bosnyák fejedelmek, ha
               pártütésük legyőzetett, térden állva, rimánkodva szokták kikönyörögni a kegyelmet, a
               magyar nemes hallgat, ha megadta magát, de nem könyörög.</p>
            <p> Amazok ugyan, ha a veszély elmúlt, hát mögött újra fel szokták emelni a pártütés
               lobogóját, míg emez ha egyszer megtért ellenségeskedésiből, hívebb a régi
               barátnál.</p>
            <p> – Térdre előttem! – kiálta rájuk Zsigmond, előttük meg nem szokott büszkeséggel.</p>
            <p> A harmincegy nemes felemelte fejét és nem hajolt meg.</p>
            <p> Zsigmond kivitette őket a Szent György térre és lenyakaztatá. Egy sem kért
               kegyelmet. Inkább le hagyta gördülni fejét, mint hogy meghajtotta volna.</p>
            <p> Legutolsó volt Kont maga, ki állva várta be a halálcsapást, bekötetlen szemmel.</p>
            <p> A vérpad lépcsőjén egy ifjú vitéz sírt zokogva a holttest felett: Kont fegyvernöke,
               Csóka. A királynak megtetszett az ifjú hűsége. Felszólítá, hogy szolgálja őt
               ezentúl.</p>
            <p> – Inkább az ördögöt, mint tégedet – válaszolt az dacosan, s a király megengedte
               neki, hogy ura után mehessen a vérpadra.</p>
            <p> Ő volt a harminckettedik áldozat. (Héderváry Kont és a harminc magyar nemes
               történetét megénekelte Garay János nagy hatással szavalható szép balladájában. Ugyane
               tárgyról írt Vörösmarty egy hangulatteljes szomorújátékot „Bujdosók” cím alatt.)</p>
            <p> Az élő Kont nem veszélyes Zsigmondra nézve, halva veszélyesebb lőn. A holtak neveit
               följegyeztette a nép, s hőskölteményeket írt róluk, azokat dalolták szerte a hazában.
               És az mindig gonosz dolog, ha az ember ellenségeiből martyrokat csinál.</p>
         </div>
         <div type="chapter">
            <head>Első csaták az ozmanokkal</head>
            <p> Sajátságos gondolat volt Zsigmondtól: hogy míg országának meglevő darabjait
               garasonként adogatta el, addig másfelől idegen birtokot iparkodott elfoglalni,
               tömérdek kincs s megfizethetetlen magyar vér pazarlással!</p>
            <p> Míg kisebb ellenségei ellenállás nélkül vették el tőle Dalmáciát és Galíciát, addig
               ő a legnagyobb s leghatalmasabb nemzetet kereste ki magának ellenségül: a
               törököt.</p>
            <p> Bajazet szultán már akkor Görögország nagy részét kezében tartá, s hódítása,
               özönvize Szerb- és Oláhország határait mosta.</p>
            <p> Amit Nagy Lajos, a legyőzhetetlen, tartózkodott megkísérteni, azt e kívül-belül
               lehetetlen férfinak kellett megpróbálnia: az ozmannal harcot kezdeni Európa népei
               nevében.</p>
            <p> Az első csata Kis-Nikápolynál sikerült, a török megfutott, de Zsigmond nem vehette
               győzelmének hasznát. Neje éppen akkor halt meg, s a koronát követelni Hedvig állt
               elő, ki a szende szűzből erős, bátor hölggyé virágzott fel, és Zsigmondtól már
               Halicsot is elvette.</p>
            <p> A vak sors pártolta Zsigmondot. Hedvig visszalépett, s újra gyülekezett a had a
               török ellen.</p>
            <p> Tizenkétezer francia páncélos lovag csatlakozott magyar seregeihez, a regényhős
               Coucy által vezérelve, köztük a francia lovagkor legünnepeltebb vitézei, kikkel
               egyesülve, Zsigmond elbízottan mondá: „hogy e hadsereg még a leszakadó eget is
               fenntartá dárdái hegyével.”</p>
            <p> Nagy-Nikápolynál vett erős állomást az egyesült had, számra mintegy hatvanezer.
               Átellenben Bajazet kétszázezer harcosával.</p>
            <p> A francia lovaghősök sietteték a támadást, míg a komolyabb magyar és szerb vezérek
               ott akarták azt bevárni jól védett állomásukban.</p>
            <p> A csatarendet is a franciák állíták fel, nem véve figyelembe azok észrevételeit, kik
               a törökkel való csatákban kiismerték már annak harcrendszerét, s előbb a
               legrendezetlenebb szerb és oláh csapatokat akarták küldeni előharcosokul, s a
               legjobbakat a másodcsatára tartani fenn. A franciák maguk álltak ki az előcsatába, s
               leghátul hagyták a leggyöngébb csapatokat.</p>
            <p> Úgy történt, mint előre látható volt.</p>
            <p> Bajazet előcsapatai, mind merő szedett-vedett nép, a magyar és francia csapatok első
               rohamára szétverettek, s Bajazet csak akkor állt elő legjobb hőseivel, a
               janicsárokkal, mikor már emezek ki voltak fáradva.</p>
            <p> De a megtámadott hősök most sem gondoltak hátrálásra, mint ezt okszerűen tenniük
               kellett volna. Az új haderővel is szembeszálltak megküzdeni, midőn a jobbszárnyra
               állított Laczkovics, Zsigmondnak régóta alattomos ellensége, ahelyett, hogy csatába
               vezetné seregeit, hirtelen megfordul s jelt ad a hátul maradt csőcseléknek a
               megfutamodásra, úgyhogy az előtábor még előrehaladva harcolt, midőn a
               tartalékcsapatok már megfutottak. Ezáltal alkalma lett a töröknek körülvehetni az ott
               maradt hősöket, kik vezéreikkel együtt az utolsóig elhullottak, s hogy nem hiába
               estek el, mutatta a csatatér, hol hatvanezer ozman maradt halva. <hi>(Ezt a történetet írtam le „Rozgonyi Cecília” című elbeszélésemben).</hi>
            </p>
            <p> Bajazet ehhez hasonló győzelmet csak ellenségeinek kívánhatott.</p>
            <p> E csata után megnőtt a zavar az országban.</p>
            <p> Él-e a király vagy sem? Senki sem tudta bizonyosan. Várták napokig, hetekig: sokan
               jöttek, kik látták őt futva, mások elesve, fejét kopjára tűzve, elbúva a holtak
               között, mint ahogy vesztett csata után szokott lenni a beszéd.</p>
            <p> Végre megérkezett Gara Miklós és a két Kanizsay, akik azt állíták, hogy a király
               megszabadult, s általuk egy csónakra téve, lehajózott Konstantinápolyba.</p>
            <p> Senki sem hitt nekik. Ha velük szabadult, mért nem tudott velük együtt haza is
               jönni.</p>
            <p> Hirtelen felütötte minden párt a fejét, küldtek Ulászlóért, Nápolyi Lászlóért, a
               trón üresnek nyilváníttatott, s mindenki gyűjtötte a népet új királyjelöltje számára,
               midőn a forrongás közepette véletlenül megjelenik az elveszettnek hirdetett király,
               kit a vak szerencse tenyerén látszott hordani, s első gondja az volt, hogy a legelső
               lázadót, Laczkovicsot a kőrösi országgyűlésen megfogatta s lefejeztette.</p>
            <p> Ez egyszer méltán, mert csatában volt áruló s az egész nemzetre hozott vészt és
               gyalázatot, de ismét törvényen kívül s ezután mintha ismét rendben volna minden, az
               egész évet az országon kívül mulatságban tölté; benn azalatt megnőtt minden nyomor,
               minden átok, az emberek egymást ölték.</p>
            <p> E helyzetnek végét vetendők, az előkelőbb főurak egyesültek, kik amint Zsigmond
               ismét hazavetődött, rajtamentek palotájában s jelenték, hogy számolni akarnak
               vele.</p>
            <p> Számolni a harminckét nemesért, az eladott országrészekért, az elhagyományozott
               koronáért, s az elveszett csatáért.</p>
            <p> Zsigmond kardot rántva lépett le trónjáról, s férfias daccal fölajánlá magát
               egyenként megvívni mindazokkal, kik őt mint királyt vádolni jöttek.</p>
            <p> Ekkor az ősz auráni perjel, Bebek Imre lépett elé, s kijelenté a királynak, hogy az
               ország nevében fogollyá teszi. Zsigmond kezéből kihullott a kard a fegyvertelen ősz
               érintésére, s foglyul engedte magát vinni előbb Visegrádra, azután Siklósra, honnan
               tizennyolc hét múlva szabadult ki, ismét amnestiát kapva a nemzet által. A siklósi
               várban ma is mutogatják azt a nagyon szűk cellát, mely a nemzet által elítélt
               királynak börtönül szolgált: ajtaján csak meghajtott fővel lehet belépni.</p>
            <p> Könnyelműségéből ez sem gyógyítá ki; nemsokára ismét Albert osztrák hercegnek
               hagyományozta el országát, mely miatt, míg ő kinn a cseh korona után járt, az
               elégületlenek behozták az országba Nápolyi Lászlót, Jádrában megkoronázták, s csak az
               új király ügyetlenségén múlt, hogy az országot el nem foglalta.</p>
            <p> Zsigmondot a szerencse pártfogolta. Hatalmas hívei, a Garák és Stibor vajda addig
               harcoltak az ellenpárttal, míg ő hazajöhetett, s a kihirdetett amnestia után ismét
               hozzá állt a nemzet.</p>
            <p> E mozgalom eredménye az lőn, hogy Zsigmond a pápa hatalmát, ki népét ellene
               lázította, erősen körülhatárolta Magyarországban.</p>
         </div>
         <div type="chapter">
            <head>Husziták</head>
            <p> Zsigmond római királlyá lett, az egész katholikus világ secularis fejévé.</p>
            <p> Ez ugyan nem volt egyéb, mint puszta cím, de olyan cím, mely után Európa legelső
               fejedelmei vágyódtak. Hasznot ugyan nem hozott a magyar nemzetnek, de annál több
               áldozatába került.</p>
            <p> Három pápa volt ez idő szerint egyszerre a keresztyén világban, kettő ellenpápa, a
               harmadik, aki az igazi lett volna magánélete miatt gyűlöletes volt mindenki
               előtt.</p>
            <p> E háromnak nagyon is világi civódásai a mennyei hatalom fölött, közvetlenül idézték
               elő a világosabban látók lelkében azon vágyat, hogy a keresztyén vallás eredeti
               tisztaságába visszaállíttassék; míg a franciák, olaszok és spanyolok azon
               vetélkedtek, hogy mindenik maga választotta pápája számára vívja ki az egyházi
               uralkodást, addig Angliában Wiklef, Csehországban Husz és Hieronym merész
               elhatározással szóltak közbe, hogy egyiké se legyen az.</p>
            <p> A régi vallás új hirdetői számtalan követőkre találtak mindenütt, és még több
               ellenségre, az akkori nominalismus tanítványai, kik százados harcokat folytattak
               görög atyafiakkal, csupán azért, hogy a „filioque” benne legyen-e a hitformulában?
               mint támadtak föl egyszerre azok ellen, kik nem szavakkal, hanem eszmékkel jöttek
               ellenük küzdeni.</p>
            <p> A keresztyén világ darabokra volt tépve. Az egyház fejei bosszantó civakodást
               folytattak a legszentebb, a legmagasabb helyen, s a nép Husz és Wiklef szavaiban oly
               dolgokat hallott kimondani, miket titkon maga is régen érzett.</p>
            <p> E fölbomlásnak elejét veendő, Zsigmond mint római király egyházzsinatot hirdetett
               Constancba, meghívta rá mind a három pápát, Huszt és Hieronymot, ez utóbbiakat általa
               aláírt védlevéllel ellátva.</p>
            <p> A Zsigmond elnöklete alatt összeült zsinat, melyben egész Európa legnagyobb,
               legbölcsebb férfiai, pápák, királyok, hittudósok vettek részt, kényszeríté mind a
               három pápát leköszönni, a valódi pápát, ki ennek ellentmondott, elfogta és elítélte;
               azután jött Husz és Hieronymra a sor. Husz nem vonta vissza kimondott szavait, s a
               zsinat által mint eretnek, társával együtt a világi hatóságnak kiadatott. Az
               mindkettőt máglyára ítélte. Zsigmond minden közbenjárása sem mentheté meg őket a
               haláltól; az ítélet, dacára az ő védlevelének, végrehajtatott a két reformátoron.</p>
            <p> Ki valamely elvnek hirdetőit martyrokká teszi, holtak által győzeti le magát, a
               hirdetők vérhalála örök életet ad a szavaknak. A két martyr hősi lélekkel halt meg, s
               hamvaikból miket a szeleknek szórtak, hosszú, véres harc keletkezett, mely legtöbb
               vérbe került a magyarnak s legkevesebb dicsőséget hozott neki.</p>
            <p> Csehországban Husz követői, tanítójuk halálának hírére, elkeseredetten gyűltek össze
               egy hegyen, melyet azontúl Thabor hegynek neveztek, ott a szent kehelyre, mesterük
               jelképére véres bosszút esküdtek annak bírái ellen, s körül a környékben elkezdték a
               zárdákat gyújtogatni, s midőn Venczeslav király a prágai tanácsnak meghagyá, hogy a
               lázadók meneteit tiltsa be: ezek a tanácsterem ablakain szórták le a senatorokat.
               Szerencséjükre terebély fák voltak az ablak alatt, annak az ágaira hullottak.</p>
            <p> Venczeslavot e hír hallatára megütötte a guta.</p>
            <p> Még a sors is együtt harcolt a huszitákkal. Az ország úr nélkül maradt – a
               trónörökös Zsigmond mindig kicsinységekkel volt elfoglalva olyankor, midőn komoly
               tettekre volt szükség, s addig észre sem vette az őt fenyegető veszélyt, míg a
               thaboriták Prágát el nem foglalák. Ziska volt fővezérük, egy csatában edzett hős, ki
               fél szemét már a harcban vesztette el, a másiktól is megfosztá egy későbbi ütközet,
               de kinek nevére minden huszita egy táborrá egyesült.</p>
            <p> Zsigmond pallossal hivé magát e fanatikusok ellen védhetni, s ahelyett, hogy rögtön
               hadsereggel indult volna Csehországba, néhány elfogott breslaui polgárt lefejeztetve,
               visszament ismét Budára. A husziták ezalatt hadsereget gyűjtöttek, s midőn fél évvel
               később Zsigmond és a német fejedelmek százötvenezernyi hadat vittek ellenük, azokkal
               Prága alatt hősileg megmérkőztek, s kényszeríték őket roppant veszteséggel
               visszavonulni, s azzal ismét Visehrad ostromához fogtak, mely fellegvárat Boskovics
               János védett másfél hónapig.</p>
            <p> Még egyszer megkísérté Zsigmond az ostromlott várat felszabadítani. E másodszori
               csatában maga is közel volt az ottveszéshez. A fanatizmus irtózatosan tud küzdeni.
               Visehrad feladta magát a huszitáknak.</p>
            <p> Zsigmond nem tűrhetve a kudarcot, harmadszor is új hadsereggel jött Ziska ellen, s
               egy hegyen rátalálva, azt kisded csapatjával együtt körülfogta. Mindenki azt hivé,
               hogy Ziska most menthetetlenül veszve van. Egy éjjel azonban a cseh vezér kaszás
               szekereit előállítva riadót fúvat, s a hegyről alárohanva keresztültöri magát az
               egész királyi táboron, a cséphadaró és csatacsillag csapásainak semmi sem állhatott
               ellent. Néhány nap múlva a huszita volt a támadó és Zsigmond Deutschbrod mellett
               csaknem egész seregét elveszté.</p>
            <p> Többé maga nem vezérkedett a husziták ellen, a keményen elvert morvák és németek nem
               mutattak kedvet többé Ziskával szembeszállani, hanem a két Rozgonyi vezette a magyar
               hadsereget Albert herceg védelmére. Ezek legalább visszavívták a magvar név
               becsületét, Ziska várait elfoglalák, s éppen vele magával készültek megmérkőzni,
               midőn a dögvész elragadta őt a csatatérről. A szájhagyomány azt hirdeti, hogy Ziska
               saját végakarata szerint, holta után a bőrét dobra húzták, hogy még halva is vezesse
               a híveit harcra tüzelő hangjával az új hit ellenségei rontására.</p>
            <p> Az ő holta után három-négyfelé szakadtak a husziták. A thaboriták, horebiták, az
               árvák és calixtinok egymás között kezdtek harcot, s csak akkor egyesültek, ha
               külellenség támadt rájuk. Elpusztulásukra nem kelle egyéb, mint őket magukra
               hagyni.</p>
            <p> Még azután sokáig meglátogatták pusztító fegyvereikkel a közel német és magyar
               birtokokat, amott Hausznál ezrenként aratták kaszáik a futó hadsorokat, itt sokszor
               ráakadtak Rozgonyira; de utóbb is csak csehek győzhették le őket.</p>
            <p> A baseli zsinatnak sikerült a calixtinokat, föltételeik elfogadása által a
               katholikusok részére megnyerni. Ezek két csatában a thaboritákat és horebitákat
               semmivé tették, a Thabor hegyet ostrommal elvevék s Zsigmondot elfogadták
               királyuknak.</p>
         </div>
         <div type="chapter">
            <head>Cilley Borbála</head>
            <p> Míg Zsigmond országán kívül sokba kerülő babérok után járt, azalatt itthon férji
               jogai szenvedtek kisebbséget. Második neje, Borbála, a Cilley-család leánya, melynek
               minden ivadéka átkos emlékezetben maradt a magyar előtt, elfeledve férjét és a
               koronáját, orcátlan bűnökkel fertőzteté be a trónt, miknek híre ország-világra
               szállt.</p>
            <p> Mint rendesen szokott lenni, a férj volt a legutolsó, ki neje kicsapongásait
               megtudá. A magyar ilyenkor meg szokta ölni feleségét; Zsigmond sokkal tréfásabb
               büntetést gondolt ki ennél; a hűtlen nőt kerítő anyjával s bűntársaival, az
               udvarhölgyekkel együtt száműzte egy Várad melletti pagonyba, azon paranccsal, hogy
               ruháikat mindaddig ne legyen szabad változtatniuk, míg ő meg nem bocsát nekik.</p>
            <p> Az ekként büntetett nőknek nem volt szabad ágyban hálniuk, hanem a puszta földön,
               ruháik, miket soha sem vethettek le magukról, elrongyollottak, beszennyeződtek,
               mosdaniuk nem lévén szabad, arcaikat belepte a szenny, hajfürtjeik gubanccá
               váltak.</p>
            <p> Ily eljárás nők irányában tréfának nagyon ízetlen, büntetésnek nagyon nevetséges. A
               lelki szennyet azzal büntetni meg, hogy a test is legyen ronda, egy nőre nézve lehet
               igen nagy vezeklés, de egy királyi férj becsületének igen kevés áldozat.</p>
            <p> Háromnegyed év után megbocsátott a minden határozataiban ingatag király Borbálának,
               s újra kimosdva visszafogadta őt magához.</p>
            <p> Nők szenvedélyei gyógyíthatatlanok. Borbála, midőn férje Prágában a cseh trón
               lépcsőjén és a sír szélén állott, új fondorságot kezdett ellene. Gondoskodott
               özvegysége napjairól, egy tizennégy éves férjet szemelve ki, ki őt koronáival együtt
               örökölje. A titok előbb napfényre jött, mint a király sírba szállt volna, s a
               királyné örök fogságba temettetett nagyravágyásával s buja gerjedelmeivel.</p>
            <p> Más nép történeteiben oly megszokottak az ily események, a magyar irtózva jegyzé fel
               azokat. Idegen vér hozománya volt az. Még kegyencei sem voltak magyarok; magyar férfi
               nem fogadna el ily kegyet.</p>
         </div>
         <div type="chapter">
            <head>Hunyady János</head>
            <p> A török már úr volt Európában, császárai azon öröklött eszmével léptek országról
               országra, hogy amint egy hold van az égen, akként egy félhold legyen a földön, egy
               úré legyen az egész világ.</p>
            <p> Benn Európa belsejében nagy, világteremtő eszmék forrongtak, a reformáció világító
               lelke születőfélben volt, tudományok, ipar, művészet kezdének gazdagulni eddig nem
               ismert új eszmék, új találmányok kincseivel.</p>
            <p> Hogy e keletkező szellemvilág megerősödhessen, kivirulhasson, a századok dicsőségére
               egy nép kelle a világszellemnek, mely elfogadja a barbarizmus harcát a haladó
               műveltség védelmére, egy ország, mely békésen viruló tartományokon túl örökké vérző,
               örökké füstölő csatatere legyen az egész művek világot fenyegető viharoknak.</p>
            <p> E föld, e nemzet volt Magyarország és népei.</p>
            <p> Míg a művelt Európa, melynek fejedelemei rettegének, „nehogy a szelíd országok
               meghallják a kegyetlen pogány szavát”, egy Husz, egy Luther, egy Gutenberg szellemét
               tanulta bámulni, addig Magyarország földjén véres babérok teremtek egy Hunyady János,
               egy Mátyás király, egy Zrínyi Miklós emlékére.</p>
            <p> A Nisa és Nikápoly közti ütközetben, mely oly borzasztóan fizette vissza a töröknek
               az évek előtt kapott kölcsönt, egy addig ismeretlen címerű lovag jelent meg. Pajzsára
               egy fekete holló volt festve, orrában arany gyűrűvel. Így harcolni rég nem láttak
               senkit, mint a hollós vitézt kis dandárja élén; egy pillanatban itt, másikban amott,
               s mindenütt, ahol megjelent, futott az ellen, vagy halva maradt. Mintha a hadak
               istene maga szállt volna alá a magyar zászlók alá küzdeni, lángoló lelkesülés fogta
               el a magyarokat, ahol ez új bajnok megjelent. A török nagyvezér nyolcvanezer főnyi
               seregéből alig futott el többedmagával, mint mennyivel vadászatokra szokott járni. A
               hollós hős neve ez idő óta örök ijedelme volt az ozman harcosoknak.</p>
            <p> Ez volt Hunyady János.</p>
            <p> Honnan támadt, kitől született? Nem tudja senki bizonyosan. Regényes hagyományok
               költői meséket hírleltek rejtett eredetéről. Egykor Zsigmond király vadászaton járva,
               véletlenül meglátta a szép Morsinay Erzsébetet, a király szerelmes volt és fiatal, a
               leány hitt szép szavainak, s a kölcsönös szerelemnek zálogául királyi pecsétgyűrűjét
               hagyta Zsigmond a leánynál.</p>
            <p> Évek múlva Erzsébet elindult Budára, fölkeresni a királyi szeretőt, karján egy szép
               gyermeket hordozva, kinek arcában már akkor is férfivonások látszottak.</p>
            <p> A gyermek egy gyűrűvel játszott, egyszer elejté a fűbe, egy holló meglátta,
               odaszállt, fölkapta a gyűrűt és elrepült vele. Egy vadász célba vette a hollót,
               nyilával keresztüllőtte, s midőn az anya sikongva futott kisdedével a visszaszerzett
               gyűrűért, annak adóját ismerte meg a vadászban, ki azóta atyai gonddal nevelteté a
               gyermeket.</p>
            <p> A csinos mese szerkezete elég bizonyíték arra, hogy ez csak egy tündéries költemény,
               aminőkkel a lovagkori troubadourok cicomázták fel a valót, s melyet a későbbi kor
               szeretett elhinni, amidőn senki sem tartatott elég nagynak és dicsőnek, hacsak
               törzsökfáját valami uralkodófőig föl nem tudta vinni.</p>
            <p> De ez a históriának mindegy. Mi volt Magyarország legnagyobb hősének neve addig, míg
               a Hunyady nevet ki nem vívta magának? A történet nem kérdezi. Legnagyobb magyar volt.
               És ha kell válasz azon állításra, hogy Hunyady román vérből eredt, a válasz ez lehet:
               „Csodás érzületnek kell annak lenni, mely mindenkit, aki Magyarországot honának
               nevezi, kényszerít elfeledni nemzeti eredetét és magát magyarnak vallani”. Egyébiránt
               a szerbek is magukénak vallják Hunyady Jánost, akiknek népballadáiban „Szibinyáni
               Jankó” név alatt követi el csodás hőstetteit.</p>
            <p> Az első nagy-nikápolyi csata óta egyedül maradt a magyar a csatatéren a törökkel. A
               frank lovaghősök elhulltával elment Európa népeinek a kedve oly ellenséget
               fölkeresni, ki legjobb vitézeit leölte.</p>
            <p> A magyar és török hadak közt fekvő népek örök villongásai, a kisszerű trónharcok,
               miket az oláh, bosnyák és szerb fejedelmek, trónkövetelők és bitorlók: Tvartko,
               Ostoya, Brankovics, Wlad, Drakul, Hervoya, Radivoy stb. folytattak majd egymás, majd
               saját nemzetük ellen, szüntelen harcban tartották a két vetélytárs nemzetet: törököt
               és magyart.</p>
            <p> A három déli tartomány Magyarhon védhatósága alatt állott, s ha valamelyik
               trónkövetelőt a nép, vagy hatalmasabb vetélytárs elűzte, az átment az ozmanhoz, s
               annak ajánlotta fel birodalmát.</p>
            <p> Mind a három szerencsétlen birodalomnak két királya volt egyszerre, az egyik a
               magyar, a másik az ozman seregeket vitte be saját országába, s amelyik király kiverte
               a másikat, az szolga volt és uralkodott.</p>
            <p> A magyarnak érdekében állott szomszédjait megvédeni, s ha azok is úgy értették volna
               saját érdekeiket, kevesebb alkalmat kellett volna szolgáltatniuk e védelemre. De a
               trónkövetelők és pártharcosok soha sem szokták azt kérdeni, hogy mi lesz a
               hazából?</p>
            <p> A Duna túlpartján évről évre folyt a vér. Egy-egy hősi név tünedezett már fel, kiről
               a nép dicsőítő dalokat énekelt, mint szoktak harcos időszakok elején pillanatokig
               ünnepelt alakok felmerülni, rövid idő múlva nagyobb, óriásibb jellemeknek helyt
               adandók.</p>
            <p> Beszélt a nép Péterfi Miklós tetteiről, mint verte szét Boszniában a rettentő Ikács
               ozmanjait, mint szúrta le magát a vezért a csatában; s aztán újra és mindenütt ott
               járva, ahol veszély van, a Piva folyam mellett mint rohant éjjel a Radivoj által
               behozott tatárokra. Az éj sötéte alatt intézett csatában „Isten, Szent Mihály!” volt
               a harckiáltás, melyről a magyarok egymásra ismertek; a szétzavart török had el akarta
               tőlük tanulni a mentő jelszót, de nem tudott egyebet kiáltani, mint a végszót:
               „Mihál” s annál inkább elárulta magát.</p>
            <p> Beszélt a nép Marót bán s a két Rozgonyi hősi tetteiről. Losonczy István vajda dicső
               haláláról, Rozgonyi nejéről, a férfilelkű Cecíliáról, ki Galambóc vára ostrománál a
               Duna vizén való ütközetben a török hajóhadak közé rontott s azokat szétverte,
               elsüllyeszté vagy felgyújtotta; a lengyel Cserny Stanisáról, ki török hitszegés miatt
               a fegyverszünet alatt megtámadott királyt élte feláldozásával mentette meg Galambóc
               alatt <hi>(Ezt az eseményt írtam le Rozgonyi Cecília című
                  elbeszélésemben) –</hi> midőn a nissai csatában megjelent Hunyady, s azontúl nem
               látszott senki a fénytől, mit az ő neve elárasztott.</p>
            <p> Az új szerb despota, Brankovics György, ugyanez időben magyarhoni uradalmakért
               eladta Belgrád várát Zsigmond királynak, s az idő óta egy hatalmas bástyája volt a
               magyarnak, s egy még hatalmasabb hadvezére, s e kettő neve oly szent egységgé van
               összenőve a magyarság és kereszténység hagyományaiban: „Belgrád és Hunyady”.</p>
            <p> A nissai csata után Hunyad birtokosává s Belgrád parancsnokává nevezte őt ki a
               király, s az ifjú hősnek alkalma lőn nemsokára folytatni a dicsőséges harcot, melynek
               diadalmas végét csak napokkal kelle túlélnie.</p>
            <p> Muráth szultán az áruló Vlad Drakultól vezetve, a szörényi bánságra tört, s az ott
               megtelepített német vitézi rendet az utolsó emberig kiirtá, s innen Szendrő várára
               rohant, elgázolva mindent, aki ellenállt, szerbet és bosnyákot. De Szendrő alatt
               sorsának emberére talált. Hunyady állt előtte, s az elfogadott ütközetben a megvert
               császár négy vezérét veszté, s a visszafutó török nép egy nevet tanult kimondani,
               mely elvevé harcvágyát.</p>
            <p> Zsigmond király holtával annak veje, osztrák Albert lett a magyarok választott
               királya, kinek az a szerencsétlensége volt, hogy ellenségeitől nem tudott félni; a
               trónra vágyó Cilley Borbála s annak unokaöccse, Ulrik szabadságot, befolyást nyertek
               alatta árthatni mindenkinek, aki útjukban áll. Vannak ily átokverte jellemek, akiknek
               életében csak egy szakadatlan láncolatát lehet feltalálni a bűn minden nemeinek,
               egyetlen enyhítő emléke nélkül a jobb érzelmek sugallatának. Ez a Borbála, mint nő
               hűtlen volt, mint asszony buja, mint királyné nagyravágyó. – Testvére, Fridrik nejét,
               Frangepán Erzsébetet ágyasa kedvéért meggyilkolá;[43] királya, jótevője, sógora ellen
               öszeesküdt; fia, Henrik még ifjú volt, midőn Albert király által cseh helytartóvá
               kinevezve, pályafutását azon kezdé, hogy a koronát királya fejéről magáéra akarta
               tenni. Albert el volt foglalva csehekkel és lengyelekkel, hozzá még a lábát is
               kitörte csehországi residenciája korhadt lépcsőzetén, emiatt sokáig feküdt; ezalatt
               pihent a közérzület, az emberek magánharcaik után láttak, családok, szomszédházak
               folytattak egymással háborút s hagyták a szomszéd országok lángjait csapkodni
               Magyarországra.</p>
            <p> Muráth ezalatt százharmincezer emberrel jött Szendrőt ostromolni; a csatára felhítt
               magyarok Titel alatt alig gyűltek többre 24 ezernél, s a harcot el nem fogadhatva a
               túlnyomó erő ellen, ismét szétoszoltak. Muráth bevette Szendrőt, s Albert hirtelen
               meghalt. Cilley Borbála mérgezteté meg.</p>
            <p> A magyar trónon Albert jó reményben hagyott özvegye maradt.</p>
            <p> Egy ókori próféta ezzel átkozá meg népét: „Asszonyok és gyerekek uralkodjanak
               feletted”. A magyar államférfiak érzék e mondat súlyát s a következő események
               igazolták. – Magyarország nagyravágyó oligarchái, a Garák, Újlakyak, Cilleyek, kik
               előtt mindig első volt az önérdek, utolsó a közjó, reményteljes fellegvárakat
               építenek az uralkodás azon napjaira, midőn egy fiatal, hajlékony kedélyű királyné s a
               még születendő gyermekkirály mellett a hízelgők és kegyencek hatalma nőne meg az
               ország felett: midőn Hunyady föllépte minden terveiket megsemmisíté.</p>
            <p> Az özvegy királynénak férjet kell választania, mert a veszély kinn és benn megnőtt.
               Muráth szultán fegyverszövetségre hívta fel Ulászlót, a lengyel királyt. Ennek
               létrejöttét megelőzendi az, ha Erzsébet királyné őt választja férjéül. Ekkor
               Magyarország egy hatalmas ellenség helyett egy hatalmas szövetségest fog nyerni.</p>
            <p> Az indítványt minden becsületes hazafi pártolá, maga a királyné is beleegyezett, s
               az ország követei elmentek Lengyelországba, Ulászlót a magyar trónra meghívandók.</p>
            <p> A királyné ezalatt fiút szült, a prímás ma megkeresztelte Lászlónak, holnap
               megkoronázta királynak, s a mindig fondorkodó Cilley–Gara-párt rábeszélte a
               királynét, hogy fusson el fiával és koronájával az országból Ulászló elől.</p>
            <p> A gyönge, erőtlen lelkű nő hagyott mindent tenni magával, s egymaga több vészt
               hozott ezáltal az országra, mint minden külellenség.</p>
            <p> A behozott Ulászló egy pártokra szakadt országot talált. A rendek megkoronázták a
               Szent István koporsójából kivett diadémmal, míg az apostoli koronát az elfutott
               királyné Henrik császárnak adta zálogba. Előbb csak a koronát, azután egy határszéli
               megyét, utóbb fiát, a trónörököst. A zálogösszegekért zsoldosokat gyűjtött Ulászló
               ellen, mikor ez nem volt elég, akkor behívta a cseh rabló kalandorok hadait, Giskrát,
               Thalafuzt, Axamitot, átadta nekik a bányavárosokat, gömöri, abaúji várait, s szabad
               rablást engedett nekik a magyar felföldön.</p>
            <p> Midőn legnagyobb volt kinn a veszély, benn az országban istenátkozta harc
               keletkezett magyarok, lengyelek, csehek között; pártosok, zsoldosok, rablók s minden
               egyéb undok nemei a harcolóknak voltak egy felfordult gomolyba keverve, mely csak ott
               tisztult fel, ahol Hunyady megjelent, s ha ő odább ment, összecsapott ismét.</p>
            <p> Erzsébet ekkor látta elszörnyedve, mit cselekvék. A női szív jobb érzelmei győztek,
               vissza akart jönni a hazába, hogy a vihart elcsendesítse; de annak nem volt ura
               többé. A cseh rablók jól befészkelték magukat sziklaváraikban, s Fridrik császár nem
               adta vissza sem a koronát, sem a trónörököst.</p>
            <p> Hunyady elhagyta a dicstelen csatatért, hol pártütés, ármány és zsiványok ellen
               kellett csatáznia; lenn Erdély bércei közt megjelentek az ozman hadak, új seregek, új
               vezérek: azok voltak az ő emberei, hozzá hasonló, hozzá méltó hősök.</p>
            <p> Ez ideig Belgrád vára tartá fenn a török erejét. Hét hónapig védte azt Thallóczy
               Mátyás Muráth összes seregei ellen! Ami rést nappal törtek az ágyúk, azt éjjel újra
               megépítteté, s a vár ellen fúrt aknákat emberekkel együtt fölvettetve, kényszeríté a
               szultánt 17 ezer embernyi veszteség után abbahagyni az ostromot.</p>
            <p> Hunyady egy utolsó lesújtó csapást adva a Gara-párt fejére a battai ütközetben,
               sietett Belgrádra a vén Thallóczyt fölváltani, s a szultán öccsét, Izsákot Szendrő
               kapujáig kergetve, hirtelen Erdélynek fordult, ahol Mezet bég ütött be, a bányák és
               városok kincseit rabolva.</p>
            <p> Hunyady nem szokta bevárni a támadást, mindig ő volt az első: mielőtt az erdélyi
               urak bandériumai felgyülekeztek volna, Lépes György püspökkel megtámadta a
               Marosszentimrénél tanyázó törököt. Mezet bég lesbe csalta őt, s Hunyady az ütközet
               hevében háromszoros haderőtől látta magát körülvéve. Hirtelen tömött sorokba szorítva
               seregét, óvatosan vonult visszafelé, egy elhatározó pillanatban keresztülvágta a
               környező ellenséget s az Ompoly vizén átmenekült. Csupán a püspök esett áldozatul;
               midőn tér kezde nyílni, kiugratott a zárt sorból, s amint meneküle, leesett lováról,
               ott elnyomták s fejét rögtön levágták. Hunyady felhúzódott Gyulafehérvárra.</p>
            <p> Az erdélyi nemesség eközben sietve gyülekezett Fehérvár alá, s míg az ozman
               turbánosok dőzsölve zajongtak Borbánd és Tót falu néptelenül maradt vidékén, a távol
               hegyek fenyvesei között a gyülekező magyar hadak fenyegető zúgása hallatszott.</p>
            <p> Mezet bég meghallva az ellene jövők távol kürtszavát, összegyűjté legjobb harcosait,
               s a következő csatára egyetlen parancsot adott nekik: mindenütt Hunyadyt keresni föl,
               s megölni vagy elfogni. Nehogy eltévesszék, leírta előttük a vezér alakját, a fehér
               paripát, melyen lovagolni szokott, az ezüstveretes sisakot, hosszú kócsagtollal,
               zsinóros mentéjét, s pajzsán a hollós címert, s amiről legjobban ráismerhetnek,
               halált nem ismerő harci merészségét. A janicsárok egész nap böjtöltek s esküt tőnek
               Allah nevére, hogy a hollós címerű bajnoknak meg kell halnia.</p>
            <p> Egy reggelen alájött Hunyady rendbe szedett hadaival ugyanazon helyre, hol néhány
               nap előtt csatát veszíte. Az elesett püspök feje egy dombra volt kopjahegyre szúrtan
               kitűzve bosszúálló jelül a közeledőknek.</p>
            <p> Csata előtt az előcsapat vezére, Kemény Simon, kémei által jól értesülve Mezet bég
               tervéről, elcserélte Hunyadyval paripáját. fegyverzetét; nem szólt senkinek a
               történendőkről, jókedvvel elbúcsúzott szép nejétől; büszke volt a veszélyre, mely reá
               várt, s karjára öltve a halálos jelt adó pajzst, megtámadta az előcsapattal Mezet
               béget. Az egész seregben ő hasonlított legjobban Hunyadyhoz, arcra, termetre, s
               halált nem rettegő harci merészségre.</p>
            <p> A janicsárok fanatikus ordítással veték magukat a hollós vitézre, de a székelyek
               dühös rohama szétszórta soraikat, s a török had balszárnya kétfelé szakítva az
               őrhegyre, vagy az Ompoly völgyébe menekült. Ekkor az egész török had Kemény dandárai
               ellen fordult. A hollós vitéz körülfogatott már, a török csatarend megbomlott,
               mindenki e kis csapat körül tolongott, a hírneves vitézt megölhetni, kinek elestétől
               függött a nap diadala és Erdély birtoka.</p>
            <p> Kemény csapata szoros csatarendben harcolt, legelöl maga a hollós vitéz. A
               legbátrabb, a legvitézebb ozmanok holttestei feküdtek körüle. A harc folyt
               elkeseredetten. Végre lankadni kezde a hős vett sebei miatt, paripája összerogyott
               alatta, a kard kihullott kezéből, a győzelmet ordító had árjai összecsaptak
               holtteteme fölött: „Hunyady meghalt!” – ordítá diadalittasan az ozman. E percben új
               trombitaharsogás hallatszék az Ompoly vize felől, s derék seregével megjelent –
               Hunyady. Keményt megmenteni későn jött, de megbosszulni jókor. A vitéz erdélyi halála
               a töröknek egész csatarendjébe került, a csoportok el voltak szórva, midőn a
               megöltnek vélt Hunyady mint a villám csapott le közéjük, ahonnan nem is várták; a
               győzelem ijedt futásra vált, s a véres csata után húszezer ozman feküdt halva a
               csatatéren, köztük Mezet bég maga, daliás fiával együtt, engesztelő áldozatul a hős
               Kemény Simonért s az elhult székelyekért. <hi>(E hősi harcot énekelte
                  meg Kisfaludy K. „Kemény Simon” című drámájában.)</hi>
            </p>
            <p> Az elesettek arany boglárainak összege egyedül elég volt egyazon helyen emelt
               templom építésére.</p>
            <p> Mezet bég halála sokkal érzékenyebb csapás volt Muráthnak, mint hogy azt Hunyadynak
               elengedhette volna, s nyolcvanezer embert bízott Abedin sahra, hogy azzal
               Oláhországot pusztítsa el s Erdélyt és Hunyadyt győzze le.</p>
            <p> Abedin széteresztve kóbor tatárait Oláhországban, maga a vaskapui szoroson betört
               Erdélybe, s ott oláhországi csapatait bevárni megállott a Magura hegyekkel
               átellenben.</p>
            <p> Mielőtt várt csapatai a volcani szoroson Erdélybe törhettek volna, a pihenő hadvezér
               előtt váratlanul megjelenik Hunyady csatára kész seregeivel, s vele szemben a hegy
               oldalán állást foglal.</p>
            <p> Abedin meg volt lepetve. Azt hivé, hogy futni fognak jötte elől nem hogy szembe
               jöjjenek rá.</p>
            <p> Mindkét sereg csatarendben állott. A vezérek mindkét félről érzeni látszottak
               ellenfeleik erejét.</p>
            <p> Abedin félhold alakban terjeszté ki seregeit, középen a janicsárok kettős
               hadoszlopban, kétoldalt a lovasság, a tartalékseregek egy dombra felállítva.</p>
            <p> Átellenben Hunyady: a két szárnyon a székely lovasokkal, középen páncélos
               lovagjaival, a lovasok mögött mindenütt nehéz fegyverzetű gyalogpáncélosok és
               balistariusok sorai felállítva.</p>
            <p> Azon időkben az ágyúk még igen esetlen gépek voltak, hosszú, nehéz mozgathatatlan
               csöveikkel csak egy irányban lehetett lőni; ezeket Hunyady a sereg háta mögött egy
               telepben állíttatá fel. Nevezetesebb harceszköz volt akkor a csataszekér. Hosszú
               vasas társzekerek párjával egymáshoz láncolva, s megrakva hosszú dárdás és fokosos
               csatárokkal. Egy ily csapat társzekeret oldalt rendezett el Hunyady balszárnya
               védelmére.</p>
            <p> A csata megkezdetett, hangzék a „Jézus” és „Allah” harckiáltás. Hunyady vasemberei
               ék alakú háromszögben törnek az ozman sereg középpontjának, s ellenállhatatlan erővel
               törik keresztül annak mindkét hadoszlopát. De a szárnyakon győzelmesebben küzd a
               túlnyomó török lovasság, jobbak lovaik, fegyverzetük, számuk nagyobb, a székely
               lovasok kénytelenek előlük megfutni, de a futók háta mögül előállnak a nehéz
               gyalogság rendezett sorai, s spahik rohama mint a sziklára csapó hullám megtörik az
               eleven ércfalon; ezalatt a janicsárok a rajtuk rohanó páncélosok lovainak inait
               handzsáraikkal elvagdalva, visszanyomják őket, a lovasság mindkét részről helyt ad a
               kardra kelő gyalogságnak, férfi férfi ellen küzd már, előbb a hosszú dárda peng, azt
               elvetik az emberek, közelebb mérkőznek, s hangzik a buzogány csapása a boltozatos
               pajzsokon, a magyar csákány ismeretlen alakja és küzdésmódja zavarja a csalmásokat,
               Abedin ingadozni látja harcosait s a tartalékban hagyott veteránokkal siet a
               csatatérre, kiragadni a győzelmet Hunyady kezéből.</p>
            <p> A dombon elrejtett harcszekerek e pillanatban megindulnak. Láncaik idegen
               csörtetése, a köveken gördülő kerék mennydörgő hangjai megdöbbentik a harcoló
               törököt, az összeláncolt szekerek veszedelmes rohammal futnak alá a hegytetőről,
               nincs erő, mely képes legyen őket feltartani, a hegyes rúd szétbontja a hadsorokat s
               a szekérben állók csákányai agyonverik, kiket a kerék el nem gázolt.</p>
            <p> Abedin kétségbeesve veté magát lovára. Seregét nem volt mód többé megmenteni. A
               futókat az üldöző lovasok verték le, az előrehaladtak a felállított ágyúk torkaiba
               mentek, aki megállt küzdeni, a páncélosok s a harcszekerek csapásai alatt hullt el.
               Abedin egy janicsárcsapattal futott vissza a Vaskapun.</p>
            <p> Néhány nappal megveretése után előjöttek a volcani szoroson át az Oláhországba
               küldött csapatok, miknek sah Abedinnel kellett volna egyesülniük, mitsem tudva annak
               semmivé tételéről. Rablott marhákat, kincseket, tömérdek foglyot hoztak magukkal; a
               székelyek vártak rájuk, egy szoroson rajtuk ütöttek. Hírmondó sem maradt közülük.</p>
            <p> E nagyszerű győzelmek magukra vonták Európa figyelmét. Észrevették a keresztyénség
               fejedelmei, hogy a magyar leend azon fölkent nép, ki a hit és műveltség védelmére
               győzedelmesen álljon ki az ozman ellen. Midőn egy ember, egy kis hadsereg oly
               diadalokat tudott kivívni, mit tehetett volna az egész nemzet, ha pártokra nincsen
               szakadva s tűzhelyét belellenségtől nem kénytelen oltalmazni!</p>
            <p> A pápa követeket küldött, Ulászlót ellenségeivel kibékítendő, hogy aztán egész
               erejével Muráth ellen fordulhasson.</p>
            <p> Erzsébet és Ulászló könnyen kiegyeztek. Ulászló visszaajánlá a királynénak a trónt,
               Erzsébet örök birtokul engedé Lengyelországnak a Szepességet. De kifeledték
               számadásaikból a nemzetet, melynek nevében Hunyady ellentmondott a szerződésnek. Az
               egész országról lemondhatott bármelyik követelő, de azt föl nem oszthatta s belőle
               nem ajándékozhatott.</p>
            <p> Erzsébet nemsokára meghalt, s az általa előidézett ellenségek, Giskra és Fridrik
               azontúl saját kezükre folytatták a jogcímtelen harcot a magyar ellen.</p>
            <p> Az ozman ezalatt új erővel jelent meg a csatatéren. Ulászló kétévi fegyverszünetet
               kötött Giskrával és a császárral, s személyesen vezette hadát Muráth ellen.
               Segédcsapatai Kevi alatt találkoztak Hunyadyval, ott átkeltek a Dunán s Szendrő felé
               vonultak.</p>
            <p> Izsák bég, a szendrői basa, rögtön elébük jött oldalvást, másfelől maga a szultán
               közeledett szemben kiterjedt hadoszlopaival, mik egy rendezett hálózatként látszottak
               a magyar sereget összeszorítani.</p>
            <p> Hunyady értett az ily hálózatok szétrombolásához; a királyt a deréksereggel a Morva
               partján hagyva, maga tizenkétezer lovassal s Ujlaky bandériumával Izsák bégnek
               fordult, egyenként szándékozván megküzdeni a még akkor egymástól mérföldnyi
               távolságokra széthelyezett török hadtestekkel. Izsák bég megveretett, kétezer
               halottat s kétannyi foglyot veszítve, visszafutott Szendrővárba, s Hunyadynak tér
               nyílt a többiekre üthetni. Rögtön Nisa ellen fordul, azt ostrommal elfoglalja s mikor
               már a városban van, jön ellene egy oldalról Eze bég, másfelől Turachan, a thessaliai
               basa, a várost megmenteni. Hunyady mindkettővel külön kezd csatába, s egyenként
               mindeniket szétveri, a futókat Sofiáig hajtja s azt beveszi ostrommal.</p>
            <p> E hírre Muráth hirtelen elsáncolja magát a Haemus hegyei mögé, s derékseregeit
               Charim bégre bízva, azt Ulászló ellen küldi. Hunyady észreveszi a cselt, s otthagyva
               a szultánt torlaszai mögött, Charim bég elé kerül, azt is oldalt támadja meg. Az
               ozman had egész ereje soha sem jöhet egyszerre az ütközetbe, a magyarok foltonként
               verik szét őket. A túlszárnyon levő Turachan csak akkor jut a csatatérre, mikor már
               Charim hanyatt-homlok rohan vissza. Az egész török had elrendezése teljesen zavarba
               volt hozva. Muráth dühében megfojtatá vesztes vezéreit. Tulajdon sógorát, Karám béget
               egy magyar közkatona fogta el.</p>
            <p> A török had már közel egyharmadát elveszté, midőn Hunyady újra egyesült a királlyal
               Balran vár alatt, készen az eldöntő ütközetet elfogadni.</p>
            <p> A szultán helyett Hasszán bég vezette ellene az összes ozman erőt. A jaloveci rónán
               találkozának. Késő este volt már, a két sereg az esthajnal világában kezdte meg a
               véres csatát, hold világánál folytatá azt, mindenki részt vett a harcban, maga a
               király is sebet kapott karján; az elkeseredett ozman, midőn harcosai össze voltak
               törve, nem futott el, hanem küzdve veszett oda; a szétvert had szomorú maradványai
               csak akkor hagyták el a csatatért, mikor a hold leszálltával az éj sötéte elválasztá
               a harcolókat.</p>
            <p> Maga a fővezér Hasszán is fogságba esett.</p>
            <p> A magyar had diadalmasan tért vissza Budára, az ünnepélyes menetben a kereszt szent
               jegye után ötven félholdas zászló s tizenhárom fogoly basa kísérte a győztes királyt
               a szent szűz templomáig, melynek belsejét azontúl a diadalmas csaták képei
               ékesíték.</p>
         </div>
         <div type="chapter">
            <head>Skander bég</head>
            <p> A vert török had szétfutott, erre-arra, ki merre látott, az éj sötétjében két
               lovagcsapat menekült Albánia bérces vidéke felé. Egyik az elfogott Karám bég Reis
               effendijének tatár csapatja, másik az ifjú Skander bég dandárja, ki a szultán minden
               csatáiban annak legelső hőse volt, győzelmeinek felét az ő kezei aratták.</p>
            <p> A futás a hegyek közé vitte őket, szürkületkor egy magányos völgybe értek, ott
               megállítá Skander bég albán bajnokait, s kardját kivonva, a Reis effendi elé
               lovagolt.</p>
            <p> – Az én nevem nem Skander bég – szólott fenyegető arccal –, én Castriota György
               vagyok, fia azon Castriotának, ki Albánia fejedelme volt, s kinek országát elvevétek,
               négy fiát rabságba hurcoltátok, három ott veszett nyomorúan, a negyedik én vagyok,
               aki bosszút állok értük, s visszaszerzem országomat. Le az álarccal, albánok!</p>
            <p> Az albánok dörgő ordítással rohantak a törökökre. Egyet sem hagytak közülük elfutni,
               csupán a Reis effendit tartogatták meg addig, míg egy levelet írt Karám bég nevében,
               s annak pecsétjével megerősítve az albániai török kormányzóhoz, melyben annak
               megparancsolá, hogy a várakat adja át Skander bégnek; akkor azt is felakaszták egy
               útban levő cserfára. A török parancsnok a fermán láttára átadta Kroya várát
               Castriotának, s a szabadság jelszavára talpra állt a kis, de hős lelkű nép. A
               következett tavasszal Ali bég negyvenezer emberrel jött ellenük, az albánok
               elfogadták a harcot, s a török sereg elpusztult fegyvereik alatt.</p>
            <p> Skander bég neve rettenetes kezde lenni a törökök előtt. Muráth ellenségei mindenütt
               megnőttek. Mint rendesen szokott lenni erőszakon alapult birodalmaknál, a legelső
               csatavesztés minden oldalról föltámasztja az elégületleneket, Hunyady győzelmei
               elővétették a leigázott népekkel az elásott kardot; míg Albániában Skander bég űzte
               el a hódító seregeket, azalatt Ázsiában Karamanogli ütötte fel a lázadás zászlóját,
               ki rövid idő alatt oly erőre kapott, hogy Muráth egész hatalmával volt kénytelen a
               Bosporuson keresztül ellene sietni.</p>
            <p> Ez volt a legkedvezőbb idő a török uralmának Európában véget vetni. A pápa, a
               fejedelmek fölszólíták a magyar nemzetet újra táborba szállani a közellenség ellen;
               Velence, Genua hajóhadat ígért, mely a Bosporusban megakadályozandja Muráth
               visszajövetelét. A görög császár ígérte hátulról a törököt megtámadni, Castriota
               Macedonia felól, míg a magyarok szembeszállandnak vele, s a budai nagy országgyűlésen
               a pápai nuntius Caesarini Julián lángoló szavaira elhatároztatott az Európa pártolta
               háború, melyben a magyarnak jutott a vezérszerep.</p>
         </div>
         <div type="chapter">
            <head>Várna</head>
            <p> Muráth minden oldalról ellenség által látta magát környezve. Csak egy gondolat
               szabadíthatá meg – kibékülés a leghatalmasabbal.</p>
            <p> Alig hangzott el a budai hongyűlés hadüzenete, midőn a szultán teljhatalmú követei
               Brankovics György kíséretében megjelentek Hunyadynál, békét ajánlva a legkedvezőbb
               föltételek alatt.</p>
            <p> Brankovics már meg volt nyerve, neki visszaadták országát, s most ő volt, kinek a
               magyarról való kibékülés leginkább érdekében állott.</p>
            <p> Hunyady a királyhoz utasítá a követeket, s Ulászló Szegedre hirdetett országgyűlést,
               hova a nemesek bandériumaikkal egészen csatára készülve jelentek már meg, a követeket
               elfogadandók.</p>
            <p> A békeajánlat hízelgő volt a magyarokra nézve: Szendrő, Galambóc, Szrebernik s még
               három vár átadása, miket annyi embervesztéssel nem bírtak egykor elfoglalni, a
               novobrodói gazdag ezüstbányák, s a foglyokért ajánlott váltságdíj, magáért Hasszan és
               Karám bégekért 70 ezer arany s elismerése Magyarország fennhatóságának Oláhország
               felett: oly kedvező színben állíták elő a békekötést, miszerint lehetetlen volt azt
               alá nem írni.</p>
            <p> Caesarini hallgatott, de annál inkább beszélt Brankovics, elmondta a török elleni
               szövetségesek megbízhatatlanságát: a velencések kalmárszelleme s a görög nép
               tunyasága kevés súlyt adandott a magyar fegyvereknek az ozman hadak kifogyhatatlan
               ereje ellenében, s végre maga a győzhetetlen hadvezér, Hunyady is ajánlotta a békét,
               s Fridrik császár mozgalmai szinte kikerülhetetlenné tevék azt.</p>
            <p> A király aláírta azt, a követek a Koránra, a király az Evangeliumra esküvének, s a
               békekötés után rögtön kivonultak a törökök az általadott várakból.</p>
            <p> Alig mentek el a szultán követei Szegedről, érkezett Alberti cardinal, tudtul adva a
               magyaroknak, hogy ő már közelít hajóhadával a Bosporushoz, Muráth visszajövetelét
               meggátlandó, s egyszersmind Európa minden népei útban vannak a szent hadra a
               magyarral egyesülendők.</p>
            <p> A harcias nemzet arcát szégyenpír futá el a tudósításra, hogy éppen őneki kellett
               visszavonulnia a csatatérről, midőn a többi mind ott van, s neki kellene elsőnek
               lenni a többi közt.</p>
            <p> Julián észrevette az arcokon látszó bánatot, mely a hősi lelkek szégyenéből eredt, s
               fölállt bebizonyítani, hogy a magyar nemzetnek a törökkel kötött békéje érvénytelen.
               A hitetlennek adott szó nem kötelez, a pogány kezébe tett esküt nem hallgatja meg
               Isten. Az egyház felbontja és kárhoztatja e békekötést, egész Európa gúnyt kacag rá,
               s azok, kik általa elárultattak, megátkozandják. A magyar nép becsülete, az eddig
               szerzett harci hír semmivé lesz.</p>
            <p> Nem kellett többet mondania. A magyarnak két szégyen között kellett választania.
               Utálatos gyalázat e nép előtt szószegőnek neveztetni, de gyávának tartatni
               elviselhetetlen.</p>
            <p> Juliánnak nem volt szükség őket esküjüktől fölmenteni, a pulyaság vádja elől
               belementek volna a nyílt pokolba is.</p>
            <p> Érzé mindenki sorsát, érzé: hogy e hitszegés bosszút kér az égből, de jobb volt
               mégis elveszni a csatamezőn, mint élni kigúnyolva. Az arculütés jobban fáj a
               kardcsapásnál.</p>
            <p> A harc elhatároztatott; nem oly lelkesülten, mint egyébkor, de szilárdul,
               megmásolhatatlanul.</p>
            <p> A felállított hadseregek alatt ez órában megrendült az álló föld, a földindulás
               csodájában mindenki érzé az ellentmondó Isten tartóztató jobbját; de a becsület
               kívánta! s az több mint az élet, több mint a mennyország. A sereg útnak indult.</p>
            <p> Alig volt több húszezer embernél. A király nem akart újakat gyűjteni, érezve közelgő
               sorsát, egyébiránt számított az albániai, görög és olasz segédseregekre.</p>
            <p> Midőn a Dunán át akart kelni a sereg, a víz kiáradt előtte, elfogva messze az utat.
               Az árvíz csodájában látta mindenki a tartóztató Isten jobbját, de a becsület kívánta,
               s a sereg átkelt az árvízen.</p>
            <p> Harmincnégy nap telt bele, míg a magyar had a természet által elébe rakott
               akadályokon keresztül Nikápolyig jutott. Ez alatt ideje volt Muráthnak Karamanoglit
               legyőzni s hirtelen visszafordulni Európára.</p>
            <p> Midőn a nikápolyi háromszorosan nevezetes vérmezőn felállítá a király seregeit,
               tízezer lovassal hozzá csatlakozott Drakul vajda.</p>
            <p> A suloni erdőn átjöttében egy vén bolgár jósnő megállította a vajdát s megjövendölé
               neki, hogy a király el fog esni a csatában. Az oláh vajda babonás ember volt s nem
               hallgathatá el a király előtt a jóslatot, figyelmezteté Muráth haderejére, ki
               vadászatra is több kísérőt szokott vinni, mint az egész magyar sereg; de már vissza
               nem lehetett fordulni. Inkább a bizonyos halál.</p>
            <p> Drakul erre két legjobb harcosának megparancsolá, hogy a király oldala mellől soha
               el ne távozzanak s a legjobb két paripát tartsák készen számára, s ragadják ki, ha
               veszély lesz. Ezzel maga haza ment.</p>
            <p> Egyik rossz hír jött a másik után, Brankovics György megtagadta a részvétet e
               hadjáratban. Castriota György megindult hadseregével a magyarral csatlakozandó, s az
               utakat mindenütt elzárva találta a szerb határszélen, és nem egyesülhetett a
               királlyal. Maga a görög császár, kinek egyedül állott érdekében a harc, ahelyett hogy
               seregeivel, mint tervezve volt, Gallipolishoz sietett volna, valami húgának a
               lakodalmát ünnepelte Szerbiában.</p>
            <p> Egyedül a Bosporust elzáró hajóhadban lehete még bízni.</p>
            <p> A sereg előreindult, átkeltek a Haemus előhegyein, a közbeeső Sumen és Petrec
               sziklavárakat ostrommal elfoglalák, ötezer ozman vesztette itt életét. Az ostrom
               diadala után jött a hír: hogy Gallipolisnál a genuai hajóhad Muráth hadseregét jó
               pénzért átszállította a Bosporuson…</p>
            <p> A magyar had elhagyatva, elárulva egyedül maradt a törökkel az idegen ország
               közepette.</p>
            <p> A görög császár visszafutott Byzancba, az európai segédhadaknak hírük sem érkezett,
               a húszezer magyar, tízezer oláh és ötezer lengyel volt egyedül a csatatéren.</p>
            <p> Most elég ok lett volna a visszafordulásra. De a király fiatal volt és merész. Még
               csak helyébe sem akarta várni az ellenséget, maga sietett eléje.</p>
            <p> A Várna és Kavárna közötti síkon tábort ütött a magyar had, egyik oldalról az
               elfoglalt Galac vártól, a másik felől a Devini mocsártól védetve. Itten várta be
               Muráthot.</p>
            <p> Egy éjszaka a hegyen szerte elszórva látszó őrtüzekből észrevette a magyarság, hogy
               az ellenség közel van.</p>
            <p> Az addig áltatott szívek megdöbbentek e látványra, a közel csata mindenkinek eszébe
               juttatá, hogy ez igazságtalan had, s a magyar seregek győzelmi talizmánja, a
               lelkesülés elveszett.</p>
            <p> Caesarini azt tanácslá, hogy sáncolják el magukat s várják be az érkezendő
               segédcsapatokat. Sokan beleegyeztek. Félni kezdett a sereg.</p>
            <p> Ekkor előállt a vezér, kezébe ragadta a kormányzatot s kimondá, hogy most már
               csatázni kell, mégpedig támadva csatázni. Mindig így szokta a magyar, s megtanult
               egyedül három ellen harcolni.</p>
            <p> Amint Hunyady előlépett, újra visszatért a bizalom a szívekbe. Még az ő neve volt
               az, mely bátor gondolatot kölcsönze a harcolóknak s elhiteté velük, hogy ha győzelmet
               nem is, de a dicsőséget megmenti számukra.</p>
            <p> November tizedike volt, szép csillagsugáros őszi éjszaka, midőn Hunyady csatarendbe
               állítá seregeit. A mocsár és Várna közé helyezé a királyt, hol minden oldalról védve
               leendett, a fő zászlósurakkal, lelkére kötve, hogy helyét el ne hagyja, míg ő fel nem
               szólítja rá. A balszárnyat Szent László lobogójával a váradi püspökre bízta, a
               lengyel vezérekkel, Tarnov és Bobriccsal a jobbszárnyra állítá az egri püspököt. A
               magyar főpapok akkor karddal is tudták védeni a hazát. A derékseregnél volt Caesarini
               s a két Thallóczy bán és Báthory István az ország zászlójával, Drakul fia vezette az
               előcsapatot, maga Hunyady mindenütt jelen volt.</p>
            <p> Midőn a király fejére fel akarták tenni az ezüst sisakot, a fegyvernök kiejté azt
               kezéből. „Rossz előjel!”, suttogák a körülállók. És midőn az egész sereg csatarendben
               állott, a napfeljötte előtti órában irtózatos orkán zúdult alá a hegyekről a magyar
               táborral szembe, mely a zászlók lobogóit végtől végig szétszaggatta s nyeleiket
               kicsavarta a vivők kezeiből.</p>
            <p> „Az Isten keze”, gondolák magukban a harcosok, s nyugtalanul várták, hogy egyszer,
               akárhogy túl legyenek rajta.</p>
            <p> De feljött a Pontusz mögül a rózsákba öltözött nap, ragyogó képe arannyal festé a
               tenger hullámos tükrét.</p>
            <p> Azon pillanat hatása leírhatatlan, midőn egy éjjel csatarendben állított hadsereg a
               fölkelő napnál egyszerre kitűnik önmaga előtt. Az emberek végignéznek társaik sorain,
               a látomány új bizalmat önt a szívekbe, mindenki egymagában őrzi az összes hadsereg
               erejét, s ismeretlen örömmel várja, óhajtja a pillanatot, melyben a csatakürt riadóra
               szólal, az ütközet minden rémsége elvész előtte, s úgy tekinti azt, mint egy
               nagyszerű mulatságot.</p>
            <p> A napfelkölte előtt már hangzott a hegyekről a török imámok és dervisek reggeli
               éneke, s az első napsugárra előtűntek az ozman had csoportjai a hegyről
               alázsibongva.</p>
            <p> Elöl az ázsiai lovasság, keleties pompában, festői öltözetük, turbánjaik,
               kardmarkolatuk messziről ragyogott a drágakövektől, arab méneik szerszáma arannyal
               rakott szattyánból, virágokkal kihímezve.</p>
            <p> Ezek mögött jöttek a romániai hadak, Karazi bégtől vezetve: sötét, napbarnította
               had, félig meztelen izmaik nehéz fegyverekhez szokottak látszottak lenni.</p>
            <p> Következtek a keleties sajátszerűség nevelésére a csengőkkel rakott tevék
               csoportjai, kurd íjászokkal megrakva, kincsekkel, élelemmel rakott társzekerek, s
               ezeknek háta mögött maga a szultán válogatott janicsárhadával.</p>
            <p> Hunyady könnyebben kezde lélegzeni, a török had így egymás háta mögé állítva csak
               egyenként küzdhetett meg vele. Hirtelen megfúvatta a tárogatókat, hogy ideje ne
               maradjon az ozmannak kiterjeszkedhetni és egyszerre működni egész seregével.</p>
            <p> A zord, fekete oláhok összecsapnak a szép gyémántokkal rakott ázsiai lovassággal.
               Hunyady maga vezeti őket, s a legrövidebb tusa után szét van verve a gyönyörű fényes
               hadtest, s fut szerteszét bomolva.</p>
            <p> Muráth e kétségbeejtő látványra sarkantyúba kapja lovát s megfordulva el akarja
               hagyni a csatatért, de mellette álló satrapái megkapják lova zabláját s halállal
               fenyegetik, ha a csatát nem folytatja.</p>
            <p> Erre hatezer spahit küld lovasai segélyére; Hunyady ezeket is szétveri, az ázsiai
               seregek már semmivé vannak téve, az egri püspök most a romániai seregekkel fogadja el
               a csatát, míg az oláhok a tevéknek rohanva, azokat különös gyönyörűséggel kezdik
               fosztogatni.</p>
            <p> Ekkor a nagyváradi püspök, nem várva a parancsszót, kinyargal saját bandériumaival a
               harcban részt venni s az ozmanokat ott támadva meg, hol azok még sértetlenül állanak,
               azoktól visszaveretik, s futtában belevész a mocsárba, melynek védelme alatt kellett
               volna maradnia.</p>
            <p> A török csapat, mely őt üldözé, a lengyeleknek fordul, elfoglalja a szekérsáncot.
               Tarnov és Bobrics s a hős Cserny mindkét fia bajnoki küzdelem után elhanyatlanak a
               túlnyomó erő alatt. Szent László lobogója már ingadozik, midőn Hunyady és a király
               egyszerre érkeznek oda. A győzelmes ozman csoport kiveretik a szekérsáncból, nagy
               része a mocsárba szorítva ottvész, a többi szétszalad. Hunyady ismét arra fordul,
               ahol a veszély legnagyobb.</p>
            <p> A jobbszárny dandárai a romániai hadakkal küzdöttek, hol az egyik, hol a másik
               foglalta el az ostromlott tetőket, midőn Hunyady egyszerre közöttük termett. Éppen
               jókor jött. Az egri püspök hősileg csatázva, éppen akkor hullott le lováról, s az
               estével megzavart sereget csak Hunyady hozhatá újra rendbe.</p>
            <p> Ide húzódott tehát a harc minden mérge. A legkeményebb harcosok itt küzdöttek, itt
               lehete hallani Hunyady szavát egyfelől, másfelől Karazi bégét, aki szeme fénye volt a
               töröknek.</p>
            <p> A vérengző viadal tüzében, midőn férfi férfi ellen harcol, összetalálkozik a két
               vezér. Villogó szemekkel rohan Karazi bég Hunyadyra, kardját megsuhintja, s mielőtt
               lecsaphatna vele, szíven keresztüldöfve bukik hanyatt lováról.</p>
            <p> Vezére elestével elhányta fegyverét s hanyatt-homlok rohant a romániai had; a
               győzelem a magyar kezében volt, nem állt már a török hadból egyéb, mint Muráth
               janicsárjai.</p>
            <p> De be kelle következnie a sors bosszújának. Azon pillanatban, midőn a török had
               kétharmada már el volt gázolva, kellett a hitszegésért bűnhődve elveszteni azt, amit
               a vitézség jutalmul kiküzdött.</p>
            <p> A király körül álló zászlósok irigyen nézték Hunyady győzelmét, s az ifjú hevét alig
               türtőztető királyt izgaták.</p>
            <p> – Nézd, mint halad ő előre, és te itt vesztegelsz. Hallod az ő nevét, mindenki azt
               kiáltja, a tiedet senki. Az ő neve után fogják a győzelmet írni, nem a tied után. Jer
               velünk. Még ott áll Muráth janicsárjaival. Ez az ellenség legjobban illik hozzád,
               király király ellen. Így egyenlő a csata.</p>
            <p> A király ifjú volt és dicsvágyó. Elfeledte, hogy a megszegett esküért egyedül az ő
               feje félhet legjobban az ég bosszújától, s a vezér rendelkezése ellenére elhagyva
               biztos helyét, az ország zászlójával egyenesen Muráth ellen indult.</p>
            <p> Muráth meglátta őt közeledni a hegytetőről, s kivonva kebléből a békekötés pecsétes
               levelét, azt feltartá az égre.</p>
            <p> – Ha Isten vagy, kit a keresztyének imádnak – szólt arcát az égnek emelve –, úgy
               bosszuld meg nevedet azokon, kik azt megfertőzteték.</p>
            <p> E szavakra elkeseredetten zúdult fel a janicsárság, egy lobogóra feltűzték az
               okiratot s azt ragadva elöl, bőszült haraggal rohantak a közeledő királyra.</p>
            <p> Hunyady észrevette a király harcát, s serege legjobbjait maga után kiáltva nyargalt
               a királyon segíteni.</p>
            <p> Ulászló, meglátva Hunyadyt, nehogy általa megelőztessék, kíséretével még mélyebben
               vágta magát a janicsárok közé, s úgy tett, mintha nem hallaná a vezér kiáltását, míg
               a körülözönlő török had fanatikus dühében egyszerre egészen elvágta őt és kíséretét a
               nyomában levő bandériumoktól. Hunyady nem bírt magának utat törni hozzá. Messziről
               kellett látnia, mint hullanak el egyenként a király kísérői – előbb Perényi Miklós,
               azután Tamási Vira, végre maga Báthory István az ország zászlójával. A magyarok ajkán
               a kétségbeesés hangja hallatszott. Még minden oldalról dühösen ostromolták a
               janicsárok sorait, még látszott a király bátran harcolva paripáján. Egyszerre
               összeroskad a ló, lábait elvagdalták, s az alá eső királyt Theriz janicsár
               legyilkolja. Néhány pillanatig tart még az őrjöngő tusa, a király holtteste felett
               néhány bennszorult nemes csatázik, s mire ők elvéreznek, már szinte odáig tört utat
               Hunyady kétségbeesése felmagasztalt erejével, midőn e pillanatban fölemelik egy
               dárdára szúrva az elesett király halvány, ezüstsisakos fejét.</p>
            <p> E látományra elveszté lelkét a magyar had. Büntető Isten jutott mindenkinek eszébe.
               A pillanatokkal előbb győztes vitézek futó haddá váltak. Megfutott a vezér is s
               szerencsésen átmenekült a Dunán. A hitszegés okozója, Caesarini, a futásban
               leöletett.</p>
            <p> A világ nagy szelleme e csatában nagyszerű tanítást adott a népeknek. Muráth hódolva
               hajtá meg fejét a keresztyének Istene előtt, de midőn végignézte a csatatért, hol
               seregének legjavából harminckétezer bajnok feküdt halva, felsóhajtva szólt: „Ilyen
               győzelmet csak ellenségemnek kívánok!”</p>
            <p> (A várnai gyászt örökíté meg e latin distichon:</p>
            <p>
               <hi>„Romulidae Cannas, ego Varnam clade notavi. Discite mortales non
                  temerare fidem! Me nisi pontifices jussissent rumpere foedus, Non ferret Scythicum
                  Pannonis ora jugum.” „Rómaiak Cannaet, én Várnát gyászlom elesve. Hűséget meg nem
                  szegni tanuld, amíg élsz. Engem hogy ha hitet megtörni a pápa nem indít, Pannon
                  válla ma nem hordana szittya igát.”)</hi>
            </p>
         </div>
         <div type="chapter">
            <head>Nemzeti önkormányzat</head>
            <p> Hunyady Várna alól Oláhországba menekült. A szerb és oláh fejedelemeknek azon időben
               különös szerencséjük volt rendesen annak a pártjára állani, aki legközelebb győzött.
               Drakul vajda elfogatá a menekvő Hunyadyt, s behízelgő kedveskedéssel ajánlá őt
               Muráthnak.</p>
            <p> A diadalmas nagyúr magas lelkű büszkeséggel utasítá vissza az ajánlatot, becsülve
               ellenében a dicsőt, megvetve a hízelgőben a nyomorút. Drakul erre nagy sajnálkozással
               bocsátá el Hunyadyt.</p>
            <p> Midőn a csatát vesztett hős hazájába érkezett, örvendetes meggyőződéssel tapasztalá,
               hogy a fejét vesztett nemzet nem vesztette el lelkét is; a súlyos csapás, a király
               halála, ahelyett hogy szétszaggatta volna, egyesíté a nemzetet. Nem kölcsönös
               szemrehányás, hanem kölcsönös buzdítás fogadta a csatából megtérőt, s legnagyobbszerű
               nyilatkozványa volt a nemzet bizalmának Hunyady iránt az: hogy e vesztett csata után
               rábízta országa kormányzatát.</p>
            <p> Eleinte Héderváry Lőrinc nádor megakadályozá a választást, azt hírlelve, hogy
               Ulászló élve maradt s Lengyelországba menekült, de a nemzet meggyőződött a
               nagyravágyó főúr terveiről, s a hét kapitány közül, kikre legelőbb bízta az ország
               gondjait, a nádort készakarva kifelejté.</p>
            <p> Nemsokára a hét közül egyedül Hunyady maradt a kormányon, a többi átlátta, hogy az
               idők viharaiban kormányozni egyedül ő van hivatva, s a székesfehérvári országgyűlés
               kikiáltotta őt főkormányzónak.</p>
            <p> S valóban szükség volt erős karra és erős főre. Az ozman had a várnai csata óta
               közelebb hömpölygött az ország határaihoz, végveszéllyel fenyegetve a nemzetet.
               Fridrik császár foglalta a határszéli várakat, a Cilley grófok rabló portyázással
               ütöttek be majd itt, majd amott, a szövetséges országok mind áttértek a törökökhöz, s
               benne az országban az elhatalmasodott rabló cseh hadak pusztíták a városokat, s
               teleépíték a hegyeket rablóváraikkal. A gyermekkirály és a korona kívül az országon
               ellenséges kezek felügyelete alatt volt, s a nemzet habozott, vajon elvárja-e, míg
               kicsikarhatja onnan, vagy másikat válasszon, vagy éppen ne is válasszon többé
               senkit?</p>
            <p> Ide egy férfi kellett, kinek kezébe a nemzet letehesse minden hatalmát, azon
               tudattal, hogy amikor vissza fogja kérni, önként leteendi azt, kiben minden pártok
               megnyugodjanak, ki védeni tudja az országot minden ellensége ellen és e dicsőségből
               semmit se tartson meg magának.</p>
            <p> És e férfi volt Hunyady.</p>
            <p> A nemzet megmutatta az ő kormányzata alatt, mennyire képes egy nép, ha vezérét
               szereti? Belül rend, kívül hatalom uralgott mindenütt; s míg a fegyver déltől északig
               védte a hazát, az országnagyok bölcsessége a ravaszabb ellenség cselszövevényei ellen
               küzdött.</p>
            <p> Fridrik római király szüntelen ígérve és soha sem teljesítve ígéretét, szüntelen
               fenyegetve és soha sem állva ki a síkra, szüntelen alkudva és soha sem egyezve, örök
               lázban tartotta az ország kormányzatát, mely sorsát csak az által vélte
               biztosíthatni, ha az ifjú királyt Fridrik gyámsága alól a trónra hozhatja.</p>
            <p> Miért harcoltak a magyarok, miért harcolt maga Hunyady ésszel és fegyvererővel egy
               király megnyeréséért, akit nem is láttak, nem is szerethettek, ki gyermek volt, s kit
               még születése előtt száműztek? Megmagyarázza azon elemek áttekintése, mikből azon
               időben a magyar nemzet állott.</p>
            <p> Mielőtt a magyar nemesség neve symbolumához méltó önfeláldozással lerontá
               kiváltságainak sorompóit, hogy a köznépet magához fölemelje, a feudalizmus
               természetellenes állásában, mihelyt király nélkül volt a nemzet, vagy gyöngének
               érezte a nemzet fejét, megosztozott néhány főúr az elhagyott hatalmakon, s az
               önalkotta országgyűlésen törvényeket hozott, melyek alkotóin kívül senkinek sem
               használtak, sem a nemzetnek, sem az országnak.</p>
            <p> Így vonta ki magát a főnemesség az interregnum alatt minden hadiköltség alól, később
               még a köznemesség a fegyverfogás terhe alól is. Úgyhogy midőn a küszöbön állt az
               enyészet, Hunyadynak maroknyi lelkesebb párthíveit, pénzen gyűjtött zsoldosokkal s
               keresztes pórhaddal kellett szaporítania, hogy megküzdhessen egy nagy és hatalmas
               nemzettel, melynek minden férfi tagja fegyvert viselt.</p>
            <p> Ha királya lett volna az országnak, e pártoskodó főurak siettek volna zászlóikkal az
               első felhívásra, míg a kormányzónak minden ékesen szólása sem volt képes a tervezett
               török hadjáratra többet összegyűjteni 24 ezer embernél. Egyedül a nép szerette őt,
               mert hisz közüle való volt, de még akkor a nép nem számított semmit a nemzetben. Az
               egész nemzet létszáma 350 ezer nemesi főből állott, a többi volt a misera plebs
               contribuens.</p>
         </div>
         <div type="chapter">
            <head>Rigómező</head>
            <p> II. Amurat százötvenezer emberrel rohanta meg a szabaddá lett albán népet, mely
               Castriota György alatt országából minden lépést vérrel fizettetett meg a hódítóval.
               Végre sikerült neki egész Kroya fővárosáig előnyomulnia, s az odaszorult
               szabadságbajnokot végharcra hívni fel.</p>
            <p> Castriota magas büszkeséggel utasítá vissza a hódolat feltétele alatt ajánlott békét
               s elfogadta a harcot. Hunyady sem akart rosszabb lenni nálánál; 1448 ősz elején,
               miután Európa népeit mind fölhívta segélyre, s azoktól nem kapott biztatásnál,
               címeknél és érdemrendeknél egyebet, a 24 ezer főre menő seregével átkelt Kevi mellett
               a Dunán, s ott találkozott Dán oláh fejedelem nyolcezernyi könnyű lovasságával.</p>
            <p> A szerb vajda, Brankovics, kinek szintén csatlakoznia kellett volna hozzá, ha nem
               kötelességből, legalább önérdekből, nemcsak hogy ezt nem tevé, hanem alattomban
               tudósítá a szultánt Hunyady szándékáról, ki arra rögtön abbahagyá Kroya ostromát, s
               minden hadát kivonva Albániából, sietett a magyarok elé.</p>
            <p> Mindkét sereg egy ponton iparkodott találkozni, s ez volt Pristina mellett a
               Rigómező, hol ötvenkilenc év előtt I. Amurat elveszté életét, s melynek emlékét azon
               helyen magas kőoszlop örökíté.</p>
            <p> Mindenik fél oment látott e helyen csatázni, de Hunyady hamarább ért oda, s a siető
               törökök elől elfoglalá a kőemléket s a mezőt körülfogó hegyormokat.</p>
            <p> A síkon a Raska folyam hömpölyög keresztül, melyen a magyar seregnek fél napba
               került átkelni, míg a török had három napig mindig vonult rajta keresztül.</p>
            <p> Egy oláh jósnő ezt rossz előjelnek jövendölé, amihez nem kellett nagy boszorkányság.
               Amurat serege négyszerte több volt Hunyadyénál.</p>
            <p> Amurat hasztalan iparkodott Hunyadyt erős állásából kicsalni, Hunyady várt arra,
               hogy Castriota útban levő seregei a török had háta mögött megjelenhessenek.</p>
            <p> De Amurat is jól tudá, hogy nincs időzni való pillanatja, ha e két elszánt ellenség
               közé jutand, többé ki nem menekülhet, tehát sietnie kellett Hunyadyt minél előbb
               letörni.</p>
            <p> Seregeit egészen európai rend szerint osztályozva, többé nem oszloposan állítá fel,
               hanem szárnyakat képezve: középütt az ágyuk és janicsárok, kétoldalt az anatóliai
               lovasság tömegekben, nem elszórt dandárokban, mint azelőtt szokták.</p>
            <p> Hunyady észrevéve, hogy ellenfele ütközetre készül, nem várta azt be; ismerve népe
               természetét, hogy a támadásban legerősebb, lovasságát három szakaszra osztá; a
               jobbszárnyon állt Losonczi Benedek a könnyűlovasokkal, balszárnyon Dán oláhjai Bánfy
               István vezérlete alatt, középütt Székely János a páncélos lovagokkal, míg Thallóczy
               Ferenc válogatott lovasságával arra volt rendeltetve, hogy majd itt, majd amott
               megjelenve, ahol legnagyobb a veszély, ott eldöntő csapást intézzen az ellenségre,
               miáltal a magyar had háromszorozva látszott lenni.</p>
            <p> Eleinte csak az ágyúk és lőfegyverek dolgoztak, Hunyady ezáltal az ellenség főerejét
               mind derékcsapata ellen csoportosítá, azt mutatva, mintha ott volna saját főereje is
               összesítve, s míg a janicsárok a hasztalan ostromban ezrével hullottak el az
               ágyúgolyók által, a hegyeket megkerülő török lovasságra egyszerre kirohannak a
               magyarok s háromszor összekeveredve velük, mindannyiszor visszaverik őket. Amurat új
               csapatokat küld segítségükre, azok sohasem egyesülhetnek a többiekkel, Hunyady és
               Thallóczy mindenütt útjukat állják, ha az egyik szárnyon letörték az ellent, sietnek
               a másikra, ha egy dandárt megvertek, hagyják azt futni, s nekifordulnak a másiknak:
               Hunyady kis hada egész nap verekszik az ellenség minden dandáraival s minden ponton
               visszaveri őket; Amurat kénytelen az éjszaka beálltával seregeit visszavonva, a
               csatatért s a nap diadalát Hunyadynak hagyni.</p>
            <p> A magyarok egész éjen át hallák a török táborból a dervisek jajgatásait, kik
               szakállukat tépve kiáltozának Allahhoz, hogy ne vegye el róluk szemeit. Korán reggel
               ismét újra kezdődik az éj miatt félbeszakadt ütközet.</p>
            <p> Amurat minden tartalékseregét csatába hozta; a kifáradt, megfogyott magyarok az új,
               kipihent csapatok ellenében is elfogadják a harcot.</p>
            <p> A török imámok egész éjjel fanatizálták a janicsárokat; azok most vak
               halálmegvetéssel rohannak a magyar sereg ágyúira, s nem rettenve vissza a golyók
               elől, melyek egész sorokat söprének ki rendjeikből, elődeik holt tetemein át egész
               odáig nyomulnak előre, hol a golyók már fejük felett röpülnek el s az ágyuk
               ártalmatlanokká lesznek.</p>
            <p> De Hunyadyra találtak ott. Gyalogsága élére állva, szegzett dárdával rohanták meg a
               zárt sorok a merész ostromlókat s lépésről lépésre nyomva őket hátra, midőn annyira
               jutottak, hogy az ágyúk ismét lőtávolságban találhatták a törököket, ott megálltak
               előttük, mint a fal, s rajtuk keresztül ismét elkezdtek dolgozni az ágyúk, mázsányi
               köveket hányva a tömött csapatok közé. A janicsárok nem törhetve át az eleven
               ércfalat, s rontatva a rájuk hulló kövektől, kétségbeesetten fordulnak vissza és
               rohannak megbomlott renddel.</p>
            <p> Hunyady erre parancsot ad Székely Jánosnak, hogy a lovassággal üldözze a futókat, s
               midőn a többi csapatok sietni fognak azok segélyére, iparkodjék őket maga után vonni,
               hogy azalatt Dán oláh lovagjai az ellenség háta mögé kerülve, azt tábora közepén
               rohanhassák meg.</p>
            <p> Itt kezdődött a balsors.</p>
            <p> Székely János dicsvágytól elragadtatva, ahelyett, hogy a vezér által kimutatott
               helyen megállapodott volna, túlrohant azon, belevágott az ellenség közepébe, ott csak
               azon vette észre magát, hogy az anatóliai lovasság védetlenül hagyott oldaláról rajta
               ütve, körülfogja s elszakítja a főseregtől.</p>
            <p> Székely vitézséggel gondolva helyrehozni a hibát, maga áll serege élére, s hősi, de
               hasztalan viadal közben lováról lehull.</p>
            <p> Az oláhok, kik már ekkor az ellenség közé jutottak, ezen megrémülve, ahelyett, hogy
               a török ellen fordulnának, tömegestül átpártolnak hozzá.</p>
            <p> Erre kétségbeesett viadal támad. Thallóczy a lovassággal s Hunyady a gyalogokkal
               rohannak a rendet helyreállítani, Székely lovasait kivágni s az egész sereget
               összeszedni.</p>
            <p> E dühös harci tömkelegben Thallóczy számtalan lándzsadöfés alatt elesik, utána
               elhullanak hősi küzdelemben egyenként Bebek Imre erdélyi vajda, László testvérével,
               Marczaly Imre, Szécsi Tamás, Bánfy István, Losonczy Benedek, haláluk helyét
               ellenségeik holttesteivel koszorúzva körül.</p>
            <p> A Hunyadyval küzdők szerencsésebbek voltak, utat törve maguknak a karadaghi erdők
               felé, megmenekültek üldözőik elől; Hunyady maga az utolsó reményig küzdött, míg
               kardja ketté nem tört kezében, akkor ő is sietett menekülni.</p>
            <p> Az erdőben két török martalóc útját állta s fegyvertelen létére elfogva, nála volt
               bogláraiból kezdte kifosztani. Míg azonban a két rabló a nyakában függő aranyláncon
               egymással összevész, Hunyady megragadja az egyiket s kitekerve kezéből a kardot,
               azzal a másikat levágja. Emez világgá futott.</p>
            <p> Így menekült a legyőzött vezér Kladova környékébe – egyedül, bolyongva; ott egy
               szerb paraszt, kit kalauzul választott, ahelyett hogy Belgrádba vezette volna,
               árulóul Szendrőre vitte, halálos ellensége, Brankovics kezei közé.</p>
            <p> A szerb fejedelem kedves dolgot vélt Amuratra nézve cselekedni, ha Hunyadyt kezébe
               adja, de a nagylelkű férfi nemes utálattal veté meg az ajánlatot, s Brankovics
               egyfelől a magyarországi rendektől, másfelől Marnavics bosnya bojár által
               kényszerítve, szabadon bocsátá a hőst, de csak László fiának kezesül hagyása
               mellett.</p>
            <p> „Csak a szerencse, nem a vitézség hagyott el bennünket”, írá e csatáról Hunyady egy
               levélben.</p>
            <p> A nyolcezer magyar körül, kik a kossovai mezőn elhullottak, negyvenezer török feküdt
               halva.</p>
         </div>
         <div type="chapter">
            <head>Cilley</head>
            <p> Már két ivadékon keresztül tanulta a magyar nemzet e nevet ismerni és gyűlölni.</p>
            <p> E családban firól fira szállt a hivatás: a király és a nemzet között mint vészangyal
               állani; rágalmazni az érdemet, ingerelni a fejedelmet, s hasznot húzni a
               közviszályból.</p>
            <p> Az ifjú királynak a császár kezében lenni veszélyes volt az országra nézve, de Ulrik
               kezébe jutnia veszélyes lőn önmagára nézve.</p>
            <p> A császár ugyan az ország belsejét rombolá, midőn visszatartá tőle királyát, de
               Cilley az ország fejét rontotta meg, midőn azt kezébe vette.</p>
            <p> A császárnak haszna volt abból, hogy gyámfiát magánál tartsa, s általa Morva,
               Ausztria és Magyarország rendeit kényszerítse trónja előtt könyörögve járni; míg maga
               az osztrák nemzet föl nem lázadt ellene, s Eizinger vezérlete alatt Németújhelyen
               ostrom alá vevé a császárt, őt az ifjú László kiadására kényszerítve.</p>
            <p> Eizinger fölmutatá László testvérét, a szép hajadonná felserdült Erzsébetet, rongyos
               öltözetben, hogy lássák, mily gondját viseli gyámgyermekeinek Fridrik. Ez pedig
               várába beszorítva, azzal fenyegetőzék, hogy ha meg nem szűnnek azt lövetni, a
               vitatott fejedelmet fogja kiállíttatni a falakra az ostromlövegek elé.</p>
            <p> A fenyegetés borzasztó volt. De Fridrik még annál is borzasztóbbat teljesíte. Nem
               állítá a királyt az ágyúk elé, hanem kiadta őt az ostromlóknak, oly feltétellel, hogy
               amíg felnő, Cilley Ulrik felügyelése alatt maradjon.</p>
            <p> E messze tervező hidegvérű cselszövő azon kezdé gyámnokságát, hogy az ifjú királyt,
               aki alig volt még több, mint gyermek, hevítő életmód, részegítő italok által
               iparkodott kora gerjedelmekre szoktatni, hogy az elpuhult, éretlen korában elhervadt
               lelkületen ellenállhatatlanná tegye hatalmát.</p>
            <p> Fűszeres gyümölcsökkel, hevítő fürdőkkel készíté el a gyermek nyugvó indulatait, s
               az éjfélekig tartó dorbézolásban fiatal táncosnőket hozott elé. S ha azután a gyermek
               nyomasztó álmok után sápadtan fölkelt, rémletes meséket beszélt neki a vad
               magyarországi népekről s a királygyilkos Hunyadyról, ki két sereget s egy királyt ölt
               el készakarva.</p>
            <p> Mennyire bámulhatott aztán az álnok udvaronc, midőn egy napon az ifjú király, négy
               birodalma rendei által egyszerre hivatva trónja elfoglalására, határozottan ezt
               felelé:</p>
            <p> „Én mint született magyar, saját hazámban akarok lakni.”</p>
            <p> És Hunyadyt, ki kormányzói hatalmát ugyanakkor kezébe letéve, s ki ellen annyi
               rágalmat súgtak a király fülébe, kinevezte besztercei örökös grófnak, s László fiát
               horvátországi bánnak.</p>
            <p> A fondorkodók egymás szeme közé néztek, nem értve a dolgot.</p>
            <p> Oh, a magyar jelleme soha sem fajulhat el annyira, hogy egy emelkedettebb pillanat
               befolyása alatt ismét vissza ne nyerje ősi nemességét.</p>
            <p> Ha László ekkor Magyarországon marad, tán más élet lett volna számára írva a sors
               könyvében: hosszabb és dicsőbb.</p>
         </div>
         <div type="chapter">
            <head>Konstantinápoly eleste</head>
            <p> Görögország végső vonaglásaiban volt már. II. Amurat holta után egy merész fiatal
               férfi ült a trónra, II. Mohammed, kinek hatalma egész Európát elöntéssel fenyegette,
               s azt tenni akarata is volt. A nagy görög birodalomnak csak fővárosa állt még, <hi>Konstantinápoly,</hi> melynek legutolsó és legszerencsétlenebb
               fejedelme volt akkor <hi>Konstantin.</hi>
            </p>
            <p> Körös-körül ozman kézben volt már birodalma, s fővárosa minden órán elveszendő volt
               a nőttön növő hatalom óceánjában.</p>
            <p> Alig kötött békét Karamanoglival Mohammed, midőn folyvást a leggúnyosabb tisztelet
               küljelei mellett, elkezdé roppant előkészületeit a görög birodalomnak veszendő s az
               ozmannak leendő fővárosa ellen.</p>
            <p> Az átelleni partra erős várat építtetett, a falvakat körös-körül elfoglalá s a
               magyar születésű Orbánnal óriás ágyúkat öntetett, miknek tizenkét arasznyi széles
               torka mérföldnyi távolba hajigált hatmázsás köveket s hangjával húsz stádiumnyi
               körben reszketteté meg a levegőt.</p>
            <p> Konstantin észrevéve a fenyegető előkészületeket, segélykiáltása hangjaival
               felzavarta egész Európát. Mert tulajdon népétől úgyis hasztalan várt segélyt.</p>
            <p> Az egész görög népből nem vált több ötezer embernél, ki hazája utolsó maradványát
               védeni előálljon, a többi elásta pénzét, eldugta fegyvereit, vagy imádkozni járt a
               templomba, hogy tegyen az Isten számára csodát!</p>
            <p> Mivé lettek Sparta és Athenae utódai!</p>
            <p> E végszorongattatásban Konstantin csak szomszédaitól remélhetett segélyt, de ott a
               bölcs német urak nem tettek egyebet, mint tanácskoztak és semmit sem végeztek, itt a
               magyarnak fegyverszünete volt a törökkel, s miután már egyszer a görög császár
               kedvéért történt békeszegés oly véresen megriasztá, nem volt lehetség azt másodszor
               megszegetni vele.</p>
            <p> Konstantin arra volt szorulva, hogy egykori ellenségeit, a római hitfeleket, a
               pápát, az olaszokat hívja segélyére, megígérve, hogy viszont ő is lemond hite
               dogmáiról, s a római egyházzal egyesül.</p>
            <p> – Mit! – kiálta fel a görög nép, midőn megérté uralkodója szándékát; benne legyen a
               hitformulában a „filioque”, s az ostya savanyítatlan kovászból készüljön! És szintén
               föllázadt a pápa által küldött mintegy kétezernyi genuai segédsereg ellen, sőt egy
               tagja a császárcsaládnak azt mondá a nép közt, hogy inkább akarja a szultán turbánját
               látni a főoltáron, mint a pápa tiaráját!</p>
            <p> Lőn nekik az ő kívánságuk szerint.</p>
            <p> Eszeveszettül felfordult minden a városon belül, a görög apácák adták a példát, az
               urak, a köznép kaptak rajta, gúnyolák, kacagták a római lovagokat, lakoma volt minden
               háznál minden éjjel s búcsújárás minden utcán, ahol a görög nép dühödten énekelve
               hordta körül cifra védszentjeit, hogy szabadítsák meg a várost a töröktől, a pápától
               meg a császártól.</p>
            <p> Így viselte magát Konstantinápoly népe, midőn a legelső bomba közé esett.</p>
            <p> Ekkor egyszerre elhallgatott mindenki, s bújt, ki merre látott.</p>
            <p> Csak Konstantin állt ki a bástyákra, és a geunai lovag Justiniani,
               segédcsapatával.</p>
            <p> Konstantinápolyt két oldalról a tengeröböl védte, s az el volt zárva egy nagy
               lánccal, hozzájárulhatatlanul a csatornában horgonyzó török hajóhadnak, mely több
               mint 300 hajóból állott.</p>
            <p> Csupán a szárazföld felől lehete a várost megostromolni, mely oldalról kettős fal és
               százlábnyi mély árok védte.</p>
            <p> Ez oldalról intézte Mohammed az első támadást 278 ezer emberrel.</p>
            <p> Az első ostromok csak vérébe kerültek a töröknek, anélkül, hogy egy lépéssel előbbre
               haladt volna; ha minden görög úgy harcolt volna, mint az a néhány ezer férfi a
               császárral, a félhold nem jut a Sophia templomra soha.</p>
            <p> A szorongattatás e pillanatában hirtelen új segítség érkezik Genuából, öt hadihajó
               fegyveres néppel és eleséggel megrakva.</p>
            <p> A Bosporusban tanyázó török hajóhad útját állta az érkezőknek, s ezzel vad viadal
               kezdődött a tengeren.</p>
            <p> A szultán maga is megjelent a parton, embereit biztatva, fenyegetve és buzdítva; míg
               a byzanci nép henye kíváncsisággal gyülekezett a falakra, mintha csak egy circusi
               mulatságban venne részt, ahelyett, hogy szövetségeseit segítené.</p>
            <p> Kétszer verte vissza az öt genuai gálya a törökök ügyetlen hajóit, midőn a szultán
               harmadszor is támadást parancsol népeinek, maga is átkozódó szavakkal rohanva
               lovastul a hullámok közé, s káromolva a szeleket és habokat, melyek mind ellene
               esküdtek. E harmadik összecsapásban tökéletesen szétverték a genuai gályák az egész
               török hajóhadat, mely tizenkétezer embert vesztve, bomlottan menekült az anatóliai
               kikötőkbe.</p>
            <p> A szultánt úgy látszék, hogy elhagyta a harc szerencséje, de nem az ész és akarat,
               azt újrakezdeni.</p>
            <p> Hol óriási hatalom titáni gondolatokkal párosul, ott a csodák nem lehetetlenek.</p>
            <p> Miután a tengeren át nem vihette hajóhadát a szultán az elzárt kikötőbe, a szárazon
               vitte azt oda.</p>
            <p> Hihetetlennek látszanék a terv, ha nem valósult volna meg.</p>
            <p> Tömérdek nép sietett parancsára a Jasantól Galatáig terjedő tért síkká egyenlíteni,
               akkor a több mint nyolcmérföldnyi távolságot erős deszkákkal rakták ki, s azokat
               bekenve faggyúval, e sikamló ösvényen keresztül taszíták a török hajókat egész a
               tengerig; s egy reggelen az ostromlottak a kikötőben látták az ellenség hajóit,
               melyeket a mély járású genuai gályák ott meg nem támadhattak.</p>
            <p> Erre egy úszó gátat építének a törökök, összekötözött hordókból, melyet fölül
               földkosarakkal kitömve, arra állíták fel ágyúikat, a városnak ez oldalról leggyöngébb
               falait lövetve.</p>
            <p> Mohammed felszólítá a császárt, hogy adja fel a várost, s azután legyen alattvaló
               fejedelme, különben népével együtt legyilkoltatik. Konstantin erre, őseihez méltón,
               azt válaszolá, hogy védeni fogja városát az utolsó leheletig.</p>
            <p> E végveszély idején történt, hogy Magyarhonban László lépett a trónra, s kijelenté,
               hogy a fegyverszünet, mit Hunyady kötött a törökkel, őt nem kötelezi, evégett
               felszólítá követei által a szultánt, hogy Byzanc ostromát hagyja abba, különben
               Hunyadyt küldi ellene.</p>
            <p> Ez üzenetre szokatlan suttogás kezde terjedezni a török táborban; Byzanc fölött
               éjjel ismeretlen fény derült fel, s a babonás törökök azt mondák maguk között, hogy
               ez a város védszellemének biztató világa.</p>
            <p> A suttogásból zendülés lett, török főnökök csoportosan rohantak a szultán sátorára,
               őt kényszerítve, hogy az ostrommal hagyjon fel, s fenyegeték, hogy ha az ég
               intéseinek nem enged, meggyilkolják.</p>
            <p> Mohammed kezükben érezve magát, csak néhány napi határidőt kért a zendülőktől.</p>
            <p> Köztük volt ifjúkori nevelője is, Haly basa.</p>
            <p> A következő éjjel ismét megjelent a villamos fénytünemény az égen Byzanc felett, de
               éjfél előtt már eloszlott.</p>
            <p> – Ez jó jel, mondá a szultán babonás harcosainak, s még egy utolsó általános rohamra
               állítá fel őket, ígérve, hogy ha ez nem sikerül, abbahagyja az ostromot.</p>
            <p> Még egyszer felszólítá a császárt városa feladására, a pulya városi nép kívánta az
               ajánlott jármot, de a császár megveté őket és az ajánlatot, s keserű elégtételül
               érezte magában, hogy e gyávák, kik nem siettek hazájukat megvédeni, legalább vele
               együtt fognak elveszni.</p>
            <p> A következett éjjel a török sátorokban körös-körül meggyújtott világok bizonyíták,
               hogy most a törökök imát és böjtöt tartanak, mint szokták csata előtt, s Konstantin
               kémei által előre tudósítva volt a másnapi ostrom felől.</p>
            <p> Még azon éjjel összegyűjté bajnokait. Isidor cardinal a Sophia templomban megáldá
               őket. Ez volt az utolsó keresztyén istentisztelet azon templomban.</p>
            <p> A hősök kezet szorítának, s ki-ki szétoszlott rendelt helyére, elhatározva, ott nem
               győzni többé, hanem meghalni.</p>
            <p> Mohammed korán reggel három óta után megkezdeté az ostromot. Elöl rendelé azon
               seregeket, melyek föllázadtak ellene zendülő vezéreikkel együtt. Ezrével hullottak
               azok el a védők lövései alatt. De hisz nem is volt egyéb rendeltetésük, minthogy az
               utánuk jövők számára betöltsék a mély árkot holttesteikkel.</p>
            <p> És azok betölték azt, anélkül, hogy csak egy is közülük a falakig jutott volna.</p>
            <p> Rajtuk keresztül rohantak ekkor a falakra a romániai s anatóli seregek.</p>
            <p> Hasztalan küzdöttek azok is. Kétórai dühös verekedés után leszórták azokat is a
               védők falaikról.</p>
            <p> Ekkor dühösen parancsolá Mohammed, hogy az ágyúkkal a küzdő tömegekbe lőjenek, nem
               nézve, hogy egy ellenségért tíz jobbágy hull-e el a lövésektől, s azzal nekizúdítá
               janicsárjait a már kifáradt hősökre.</p>
            <p> A kétségbeesés azokkal is elfogadta a harcot, a védők még egy lépést sem engedtek;
               utoljára maga a szultán is közbe rontott tartalékul hagyott tízezer főnyi válogatott
               seregével. A hangyasokaság rohant fel az ostromhágcsón, ezrével hullva alá, s két
               annyi támadva helyette. A szultán vasbuzogánnyal verte hátul a hátrálni akarókat.</p>
            <p> E percben egy nyíllövés keresztülfúrja Justiniani karját, a hős elsápad, saját vérét
               meglátva, s kardját elejtve kezéből, elhagyja helyét. Az oldalánál küzdő Konstantin
               hasztalan kiált utána: egyedült maradt ott a falakon kisded csapatjával.</p>
            <p> Meg egy erőfeszítés a törökök részéről, s a janicsár Hasszán a lófarkas félholddal a
               kezében, első szökik a falakra. Utána harminc társa, kik közül tizennyolcat rögtön
               leölnek. Erre átözönlik a bástyán az erőt vett török had. A görög vitézek egyenként
               hullottak el, helyeikről nem távozva.</p>
            <p> Konstantin látva a harc végét, elveté bíborpalástját, koronáját, s kivont karddal a
               közvitézek sorába állt, ott esett el végső viadalban, fel nem ismertetve azok által,
               akik legyilkolák.</p>
            <p> A byzanci nép kardélre, vagy rabláncra jutott.</p>
            <p> Sorsán senki sem okult azóta.</p>
            <p> A históriától senki sem akar tanulni.</p>
         </div>
         <div type="chapter">
            <head>Új csaták</head>
            <p> Amint az ár összecsapott a görög birodalom utolsó szigete fölött, Mohammed Európa
               többi részei felé fordult világhódító kardjával.</p>
            <p> Többé nem ravasz kötekedéssel keresett ürügyet a szomszéd tartományok meghódítására;
               egyenesen rájuk üzent, hogy vessék magukat hatalma alá, s fejedelmeik menjenek,
               amerre akarnak.</p>
            <p> Az ingadozó szerb, bosnya és oláh hercegecskék most ijedtek még csak el pártfogójuk
               nyilatkozatától, s kit annyiszor el akartak veszíteni, mindnyájan Hunyadyhoz
               folyamodtak végveszélyükben segélyért.</p>
            <p> „Amint egy Isten van az égben, úgy egy úrnak kell lenni a földön, s az én
               vagyok!”</p>
            <p> E szavakat mondá Mohammed Konstantinápoly eleste után.</p>
            <p> Európa hallá e szavakat, és megreszketett előttük.</p>
            <p> Csak egy ember volt, ki tagadni merte azokat, s az – Hunyady volt.</p>
            <p> A trónjáról elriasztott Brankovics, ki sorsát önmaga készíté és azt megérdemelte,
               most könyörögve futott az annyiszor elárult magyar kormányzóhoz.</p>
            <p> S Hunyadyt nem kellett kétszer hívni ily harcra.</p>
            <p> Éppen Erdélyben táborozott, midőn Mohammed Brankovics ellentmondására hadseregével
               Szerbiába ütött. Hunyady rögtön átkelt Nikápolynál Bulgáriába, az elöl-utol talált
               török hadakat elseperve maga előtt.</p>
            <p> Mohammed e hírre seregének egy részét Hunyadyra küldé Bolgárországba, maga a
               főhaddal azalatt Szerbia erősségeit ostromoltatá.</p>
            <p> A Bulgáriába küldött had már nem találta ott Hunyadyt, s midőn Mohammed Ostrovica
               elfoglalása után Szendrő falait löveté iszonyú mozsaraival, egyszerre véletlenül
               váratlanul ott teremnek Hunyady zászlóaljai.</p>
            <p> Oly hatalma volt már ekkor e névnek, hogy a Sztambult elfoglaló hadsereg vad
               erőszakkal rohant a szultán táborára, midőn a túlparton meglátta Hunyady zászlóit
               lobogni, s kényszeríté a szultánt Sophiáig visszavonulni, egyedül Firuz béget hagyva
               ott 32 ezer emberrel, Hunyady mozdulataira vigyázni.</p>
            <p> Firuz bég serege észrevevé azt, hogy a főtábor által mintegy áldozatul van
               otthagyva, minden katonai erélyét el látszott veszteni, úgyhogy Hunyady a török had
               szeme láttára kelt át a Dunán, anélkül, hogy valaki akadályozta volna benne.</p>
            <p> Egy reggelen, amint a sűrű köd, mely a vidéket fedezé, felszakadt, az aggódó török
               had kétszáz lépésnyi távolban látta maga előtt csatarendbe állítva az egész magyar
               sereget.</p>
            <p> Firuz bég minden vitézsége sem volt képes a török hadat a csatatéren megtartani; az
               első rohamnál szétbomlott az, s elhullt vagy elfogatott, foglyul esett maga Firuz bég
               is, s csak egy csapat menekült Sophiáig, tudatni Mohammeddel, hogy még van Európában
               egy nép, mely kérkedő mondatát meghazudtolja.</p>
            <p> Pár nap múlva, nagyobb bizonyság okáért maga is ott állt Hunyady a szultán
               előtt.</p>
            <p> Mohammed jónak látta a Haemus szorosai mögé vonulni vissza előtte, s előbb minden
               erejét összegyűjteni, azután szállani síkra a legfélelmesebb vetélytárs ellen.</p>
            <p> Hunyady diadallal vonult vissza Nándorfehérvárra.</p>
            <p> E diadal hősei közt volt tizennégy éves fia is, Mátyás, kit édesapja ugyanott a
               hírneves hős Laczkófi csatapallosával ütött lovaggá.</p>
            <p> – Légy jobb apádnál! – szólt a hős fiához.</p>
            <p> A körülállók fejüket csóválták. Az lehetetlen.</p>
            <p> És a sors bebizonyítá, hogy lehetett.</p>
         </div>
         <div type="chapter">
            <head>Hazaárulók</head>
            <p> A külellenséget, bár idegen, tudjuk tisztelni; az árulót pedig, mentől közelebb
               rokonunk, annál jobban gyűlöljük.</p>
            <p> Hunyady személyében az egész nemzet volt képviselve. Ő volt mintaképe mindazoknak,
               kik bátrak, kik nemesek, kik magyarok voltak.</p>
            <p> Az egyetlen kar, melyben a nemzet ereje összpontosult, az egyetlen fő, mely által a
               nemzet gondolkozott.</p>
            <p> Ő egymaga a védbástya, mely az egész keresztyénséget oltalmazta.</p>
            <p> S mégis voltak sokan, kik őt elveszteni jobban iparkodtak, mint maga a török.</p>
            <p> A Garák, az Ujlakyak és Cilley.</p>
            <p> Amazok országtanácsot állítottak, mely Hunyady kezéből kivegye a hatalmat, ez utóbbi
               kitúrva a király kegyéből a becsületes Eizingert, rávette a gyermeklelkű fejedelmet,
               hogy Hunyadyt, kit ő koronára vágyással vádolt, hívassa magához Bécsbe s titkon
               végeztesse ki.</p>
            <p> De Hunyady eszén volt bárminő ellenséggel szemben, s midőn Cilley, fogadott
               orgyilkosait egy Bécs melletti faluba elhelyezve, Hunyadyt a kivetett hálóba csalta,
               egyszerre azt vevé észre, hogy ő és egész orgyilkos csordája kétezer magyar lovastól
               van körülvéve, kik úgy tettek, mintha csak véletlenül termettek volna ottan.</p>
            <p> – Hogyan remegsz előttem – mondta Hunyady Cilleynek –, pedig te akarsz engem
               megöletni, nem én téged. Most menj vissza. Ha szereted magadat, őrizkedjél velem még
               egyszer találkozni.</p>
            <p> Nem is találkozott többé, mert midőn László később a budai országgyűlésre hivatá
               maga elé Hunyadyt, az ország legfőbb tekintélyei: az érsek, püspökök és zászlósok,
               Szilágyiak, Báthoryak, Perényiek, Rozgonyiak egymás után keltek föl, szemére hányva a
               könnyelmű ifjúnak, hogy hazaárulók tanácsadásaira hallgat, s hitvány kalandorok
               szavára az országot legelső hősétől s a keresztyénséget egyetlen oltalmától akarja
               megfosztani.</p>
            <p> A minden jó érzelemre fogékony lelkületű király visszaborzadt saját szándékától, s a
               fondor Cilley szökve futott el a budai gyűlésből, mindőn Hunyady ugyanott egyedül és
               fegyvertelenül megjelent.</p>
            <p> László király pedig az egész gyülekezet előtt megesküvék, hogy semmi árulkodó szót
               nem fog Hunyady ellen meghallgatni többé; s kisebb fiát, Mátyást királyi udvarába
               fogadta.</p>
            <p> A nép azt hivé, hogy ez megtiszteltetés, Hunyady jól tudta, hogy <hi>ez kezesség.</hi>
            </p>
         </div>
         <div type="chapter">
            <head>Nándorfehérvár</head>
            <p> Midőn Mohammed kimondá, hogy amint egy Isten van az égben, úgy egy úr leend a
               földön, nagyon jól tudá, hogy a föld többi urai mily gyöngék ellenében s mint rontják
               egymást közösen. A sok nagy népek apró fejedelmei annyira el voltak foglalva
               csekélységes ügyeikkel, hogy Mohammed egész bizonyossággal vélte meghatározhatni:
               hány nap múlva fog Belgrádon ünnepelni és azután Budán, azután Bécsben, azután
               Párizsban.</p>
            <p> És bizonyára, ha az első dátumban meg nem csalódik, a többi könnyen bekövetkezhetett
               volna.</p>
            <p> Midőn százhatvanezer emberrel s iszonyú ágyúival Nándorfehérvár alatt megjelent, a
               magyarokon kívül a fenyegetett népek egyike sem küldé ellene ígért seregeit. A budai
               országgyűlés rémülettel hallá a hírt, csak a Cilley–Gara-párt és Hunyady nem osztá a
               rémületet.</p>
            <p> Amazok azt hivék, hogy Hunyady el fog veszni, ez pedig azt, hogy meg fogja menteni a
               hazát.</p>
            <p> A rendek, a király, az országhoz mindig jogot tartó pártok siettek minden hatalmukat
               átruházni az egyetlen férfira, kit veszély idején mindig készen találtak.</p>
            <p> Hunyady rögtön ellátta eleséggel és hadsereggel Belgrádot, s míg ez az előre nyomuló
               török hadat fenntartandá, sietett sereget gyűjteni annak felszabadítására.</p>
            <p> Szilágyi Mihály, Belgrád kormányzója már június elején tudósítá a királyt, hogy
               Mohammed megérkezett.</p>
            <p> László rögtön elfutott Bécsbe, vadászat színe alatt hagyva el Budát s a veszélyes
               napok dicsőségét Hunyadynak engedve át.</p>
            <p> Eltűnése jeladás volt az udvarába gyűlt főuraknak, ki-ki szaladt haza a maga várába,
               menedékről gondoskodva harc helyett.</p>
            <p> Mi állt még Mohammed útjában, hogy Magyarországot, hogy Európát a félhold uralma alá
               görnyessze?</p>
            <p> Semmi más, mint Hunyady, rettenetes nevének hatalmával. Mert az egész hadsereg,
               mellyel ő Karomnál tábort ütött, Mohammednek bátran útját állva, alig tevé a török
               seregnek egy tizedrészét.</p>
            <p> És Mohammed egész túlsúlyával hatalmának nem merte őt ott megtámadni, hanem előbb
               Belgrád ostromához kezdett.</p>
            <p> Nándorfehérvár a Duna és Száva által képzett hegyes félszigetben fekszik egy
               emelkedett sziklaormon, nehéz falakkal körülvéve, a száraz felőli oldalán bástyákkal
               és árkokkal védetve.</p>
            <p> Vele átellenben fekszik Zimony, mindkét várost egy híd köti össze.</p>
            <p> Öt mérfölddel odább, a jobb parton áll Zalánkemény a hajdani Rittium romjain.</p>
            <p> Mohammednek kétszáz vitorlából álló hajóhada egész odáig tartá a Dunát elzárva, hogy
               a magyar sereg Belgrád segélyére át ne kelhessen.</p>
            <p> A száraz felőli bástyák ellenében huszonkét roppant ágyú volt felállítva, huszonhét
               láb hosszú csövekkel, s hét roppant mozsár, melyek kőgolyókat hajigáltak a várba, s
               melyek dörgése Szegedig elhallatszott. A nagy templom a város alatt lőporral és
               ostromszerekkel volt megtöltve, s egész seregei a tevéknek és bivalyoknak hordták a
               fegyvereket az ostromló sereg számára.</p>
            <p> Hunyady mindezt tétlenül nézte, várnia kellett, míg több haderő gyülekezik
               hozzá.</p>
            <p> Nemsokára megérkezének a karomi táborba Koroghi, Rozgonyi és Kanizsay bandériumaik
               élén, s utánuk a szent missionarius Kapisztrán barát, összegyűjtött keresztes
               hadával.</p>
            <p> Ennyi erőnövekedés elég volt Hunyadynak arra, hogy az elhatározó harcot megkezdje,
               mely eldöntse Magyarország sorsát.</p>
            <p> Első teendő volt a várba élelmiszereket és új haderőt küldeni.</p>
            <p> Ez lehetetlen volt mindaddig, míg a török hajóhad a Dunát elzárva tartá.</p>
            <p> Meg kelle próbálni a leglehetetlenebbet. Hunyady jól látta, hogy a török gályák
               sokkal nagyobbak voltak, mint azon kis tölgyfahajók, melyek a péterváradi kikötőben
               rendelkezésére állottak, azonban mégis megkísérté velük amazokat megtámadni.</p>
            <p> Felülteté a dereglyékre a keresztes had egy részét és Koroghi gyalogságát, csupán
               egy gályát rakva meg legjobb vitézeivel s nehéz kartácságyúkkal, s maga a parton
               kísérve lovasságával kisded hajóhadát, ráereszté őket a törökökre.</p>
            <p> Roppant hahota fogadta a közelgőket a török gályákról, nevetségnek tetszék
               dereglyékkel támadni meg a nehéz vitorlás hajókat.</p>
            <p> De az első támadás komolyságra tanítá az ellent.</p>
            <p> A fanatizált keresztesek vad dühvel rohantak elleneikre, a közelből hajigálták rájuk
               az olthatatlan görögtüzes koszorúkat, míg az elöl evező gálya egyenként süllyeszté el
               ellenei hajóit ágyúi lövéseivel.</p>
            <p> A roham hevessége kényszeríté a törököt egész hajóhadát a csatába hozni, melyet a
               belgrádiak észrevéve, hirtelen negyven hajóval kirohantak a Dunára, két tűz közé
               szorítva a sokkal hatalmasabb ellent.</p>
            <p> A török hajóhadnak ekkor vált kárára gályái nagysága; a szűk vízben két oldalról
               támadtatva meg, egymás miatt nem tudtak mozogni.</p>
            <p> Ötórai harc után szét volt rombolva az egész török hajóhad, a legnagyobb gályák
               elfoglalva, a kisebbek elsüllyesztve, felégetve, s a diadalmas magyar had szent
               győzelmi énekkel vonult be az ez oldalról megmentett testvérei várfalai közé.</p>
            <p> E diadal elég jó volt kezdetnek. Nemsokára megérkezék Belgrád alá a segélyül jövő
               keresztes had. Mintegy hatvanezer ember, nagyobb részint a népből valók, diákok,
               földművesek, parasztok. Fegyvereik, amit hirtelen kézbe kaphattak: nehéz, rozsdás
               kardok, kaszák, csépek és buzogányok; de mind jó fegyver az oly emberek kezeiben, kik
               föltették magukban az utolsó leheletig nem hagyni el a csatatért.</p>
            <p> Papok, barátok pótolák náluk a vezérek helyét, harangok, csengettyűk a trombitákat.
               – „Jézus!” volt a vezényszó, s azután: „Rajta, magyar!”</p>
            <p> Mohammed megvetőleg nézte, mint sereglenek a túlparton e csőcselékhadak, s nagy
               szavakban esküvék, hogy azon vár, mely atyjának hét hónapig tudott ellenállani,
               tizennégy nap alatt birtokában leend, s diadalát két hónap múlva Buda ormain fogja
               ünnepelni.</p>
            <p> Nyolc nap, nyolc éjjel folyvást dörögtek a faltörő ágyúk Nándor falai ellen, s a
               külső bástyákat nagyrészint romokba dönték.</p>
            <p> Július 21-én az alkonyat óráiban általános ostromra zúdítá seregeit Mohammed.</p>
            <p> Miden lépést drágán fizettek meg az ostromlók, de ott az emberélet olcsó volt, s a
               magyar seregek dühös viadal közben kiszoríttattak a külvárosból, melynek ledőlt
               bástyáira az ostromlók kitűzték diadaluk jeleit, a lófarkas félholdakat.</p>
            <p> Eszünkbe jut itt Dugovics Titusz neve, kinek emlékét megtartogatta az utókor annak
               tanúbizonyságára, hogy vannak pillanatok, mikben az ember saját életét tétovázás
               nélkül veti oda.</p>
            <p> Egy tornyot védett a magyar hős, melyet túlnyomó török had ostromla. Egy pillanatban
               óriási török zászlóvivő ugrik fel a bástyára s diadaljelül fel akarja tűzni a kezében
               emelt félholdat.</p>
            <p> Dugovics kifáradt erejével nem bírva a törököt leküzdeni, hirtelen egész testével
               ráveti magát, s átnyalábolva magával együtt lerántja a toronyból. A százlábnyi
               mélységbe mindkettő agyonzúzva jutott le.</p>
            <p> Már hangzott a szultán sátorában a diadalzene, már a vezérek készültek seregeikkel
               együtt hajóra ülve Zimonyba átköltözni, nem bírva visszatartani a belváros ellen
               rohanó árt, a törökök nem küzdhetve mindnyájan a hídon, mely a belvárost a
               külvárostól elválasztá, merészen rohantak le az árkokba s kapaszkodtak fel a
               falakra.</p>
            <p> Már reggeledett, s a csata még mindig egyenlő hévvel folyt, a vár körüli árok már
               tele volt ostromló tömegekkel, kik egymás holttesteivel temetve be az árok vizeit,
               kapaszkodtak fel az ormokra, s a védők már belefáradtak a küzdelembe, hol egy emberre
               tíz ellenség jutott.</p>
            <p> E pillanatban, midőn a végerő is kifogyni látszék, körös-körül megzendül a „Jézus!”
               kiáltás, s a keresztes sereg vezére, Kapisztrán János által a fanatizmusig
               felbuzdítva, olajba és szurokba mártott rőzsekévékkel rohan a falakra, azokat
               meggyújtva s az ostromlók közé az árkokba szórva. Azokat zavarba hozta az olthatatlan
               tűz, mely ellen semmi fegyver sem bírta őket megvédeni, s vad sietséggel törték
               magukat az árokból kijuthatni, mely körös-körül lángba borulni látszott, mintha víz
               helyett lávafolyamot bocsátottak volna bele. Aki nem menekülhetett, az olthatatlan
               lángok között égett meg nyomorúan.</p>
            <p> E rémjelenet megdöbbenté azokat is, kik a hídon harcoltak, hirtelen összezavarodva
               visszafordultak, vezéreiket, kik elöl voltak a harcban, mostan hátul hagyva. A dühbe
               hozott kereszthad utánuk rohan, vérszemet kapva. A fanatizmus ellen nem segít sem
               fegyelem, sem vitézség; a janicsárok színe-java elhull a kaszák és buzogányok
               csapásai alatt, elesik vezérük maga, a rettenetes Kazán bég, annyi véres csaták
               diadalmas hőse, elesik Karazi bég, a ruméliai seregek vezére, s az egész török sereg
               kiveretik a külvárosból is, otthagyva a csatatért, halottaival s kitűzött zászlóival
               a győztes magyar seregnek.</p>
            <p> Hunyady rögtön ellátá a tört falrészeket hadai legjavával, megtiltva nekik az
               ellenségre kirohanást.</p>
            <p> De a fegyelemhez nem szokott kereszthad nem bírt a vezér szavának engedelmeskedni. A
               tilalom ellenére kiszökött néhány ezer a várból, s egy dombra felállva elkezdett az
               ellenségre nyilazni.</p>
            <p> Egy sereg spahi ellenük nyargalva, azokat a keresztes csoport oly nyílzáporral
               fogadta, hogy kénytelenek voltak visszafordulni: kevés idő múlva tehát még több jött
               rájuk; a bátor fiúk azokkal is elfogadták a harcot, melyet többi társaik meglátva a
               falakról, nem hagyták magukat többé visszatartóztatni, hanem siettek a csoport
               segélyére.</p>
            <p> Kapisztrán barát észrevéve társai veszélyét, fut közibük, vissza akarva őket
               téríteni a városba; oda érve azonban őt is elkapja a harc lelkesedése, s ahelyett,
               hogy csitítaná, magával ragadja a sereget, mely nem tekintve merénye
               kivihetetlenségét, nekirohan az egész török tábornak.</p>
            <p> Hunyady már látja, hogy a kereszthad maga ellen zúdítá az egész török tábort, s nem
               bírva azt visszatéríteni, elhatározá magában legalább kivágni a bajból, s míg a barát
               buzogányos hadával három sáncot foglal el a töröktől minden ágyúval egyben, a vezér
               egész seregével előtör a kapukon.</p>
            <p> Mohammed látva, hogy a csőcselék barát vezérével egyik sáncát a másik után foglalja
               el, dühbe jöve, az egész spahi dandárt küldi ellenük, kiknek rohamát a kereszthad nem
               tarthatva fel, megszalad, s a lovasság tömegétől gázoltatva szinte a város faláig fut
               hanyatt-homlok vissza.</p>
            <p> Egyszerre megszólalnak Hunyady trombitái. A minden kapukon előrohanó lovasság tág
               kanyarulatban vágtatott a spahik mögé, egy jól kivitt mozdulatban elvágva azokat a
               janicsároktól, kik a sereg derekán álltak, élükön Mohammeddel.</p>
            <p> Most a spahisereg rögtön két tűz közé szorul, s míg a magyar lovasság mindig
               messzebb tereli őket a csatatérről, azalatt Hunyady páncélos gyalogsága zárt rendben
               nyomul a janicsárok ellen.</p>
            <p> Erre általános lesz a csata; mindenütt hangzik a harckiáltás, a fegyverek csengése,
               a lovak robaja, az ágyúk dörgése s a halálordítás, mindenütt foly a vér, hullanak a
               hősök, elöl küzdenek a vezérek: maga a szultán is csatarendben harcol a magyar
               gyalogság ellen, míg egyszerre egy gerely által oldalba üttetve, vett sebén megrémül,
               s megfordítva lova kantárát, nyargalva hagyja el a csatatért.</p>
            <p> A szultán futása eldönté az ütközetet.</p>
            <p> A darabokra szaggatott török had roppant tömege semmi által sem tartatva többé
               össze, elszéledt, szétveretett, több mint negyvenezer halottat hagyva a csatatéren az
               árokban, a sáncok között.</p>
            <p> Mohammed a következő éjjel serege romjaival visszavonult Romániába, a győzteseknek
               hagyva táborát, háromszáz ágyút s huszonhét gályát élelemmel rakva.</p>
            <p> Futása riadó jel volt a szerbeknek: a rájuk küldött seregeket basájukkal együtt
               agyonverék.</p>
            <p> A Belgrád alól elfutott török had még biztos menhelyére jutva is annyira el volt
               telve félelemmel, hogy Hunyady puszta közeledtének hírére elkezde széjjelszökdösni.
               Mohammed csapatonként öldösteté le Sophiában a visszahozott szökevényeket.</p>
            <p> A roppant hullámcsapás, melynek egész Európát el kellett volna önteni, a legelső
               sziklaparton széttörött. Mohammed megalázva tért vissza országába, s kénytelen volt
               becsülni és elismerni azon népet, mely bátorságával s honszeretetével egyedül bírta
               őt legyőzni.</p>
            <p> E tettel be volt végezve Hunyady missiója. A világszellem azon órában, melyben
               dicsőség koszorúját feltevé fejére, visszahívta őt magához.</p>
            <p> Midőn az európai fejedelmek magasztaló üzenetei egymás után érkeztek
               Nándorfehérvárra, a hős, ki azokat megérdemelte, már megszűnt élni; a harc fáradalmai
               megtörték teste erejét, s csatáinak osztályosa, a jó Kapisztrán könnyezve adá
               tudtára, hogy halála közel van.</p>
            <p> A haldokló hős magához hivatá fiait: Lászlót és Mátyást, mindkettő hős volt már
               akkor; ott megáldá őket, s örökségül hagyta számukra – honszeretetét. A körüle álló
               főurakat kérte, hogy szeressék fiait, s ne hagyják el a hont.</p>
            <p> Néhány pillanat múlva Magyarországnak s a keresztyénségnek legnagyobb embere a
               magasabb hazákba tért meg.</p>
            <p> Feledhetetlen, mint ember, mint hadvezér, mint hazafi.</p>
            <p> Tízszer verte meg elhatározó ütközetben az ozman haderőt, s még ellensége is
               megsiratá – a nagy Mohammed Európa legnagyobb hadvezérének nevezte őt.</p>
            <p> Kevés nap múlva utána költözött a boldogabb hazába lelki barátja, a nándori győzelem
               osztályosa, a hetvenéves Kapisztrán barát is.</p>
         </div>
         <div type="chapter">
            <head>Hunyady László</head>
            <p> Mikor a nap leszállt, örülnek a csillagok, hogy ők is világhíthatnak.</p>
            <p> Pedig hiába esküsznek össze, hogy többé fel ne hagyják jönni a napot; a túlsó
               oldalon ismét előtámad az.</p>
            <p> – Alig hunyta le szemeit a minden igazak vezére, Hunyady, midőn ellenségei fölemelék
               szarvaikat.</p>
            <p> Nem sokan voltak, de hatalmasak, mert a királyhoz legközelebb álltak, s az ő kezei
               által cselekvének.</p>
            <p> Mindnyájuk közt legelöl áll Cilley Ulrik.</p>
            <p> A hős halálával megmentette a hazát, a gyávák siettek azt elfoglalni maguk
               számára.</p>
            <p> A Futakra hirdetett országgyűlésen Cilley az ország helytartójává, Ujlaky, a másik
               ellenség, főkapitánnyá neveztetett ki. – Gara László volt a nádor.</p>
            <p> Az ország három legfőbb hivatala a Hunyady-család s a haza esküdt ellenségei kezébe
               jutott.</p>
            <p> Mert aki ezen időben a Hunyadyakat rontá – rontá az országot; aki Hunyady László
               kezéből kivette apja kardját, a hazát fosztá meg fegyverétől.</p>
            <p> Kinn új erőt gyűjtött az ozman. Belgrádon szintén új készületek tétettek a Hunyadyak
               által az ellenség illő elfogadására. A fondor hízelgők e buzgalmat nagyravágyásnak
               keresztelék, s rávevék a királyt, hogy vegye el a Hunyadyaktól szépszerével
               Belgrádot.</p>
            <p> A terv jól volt kigondolva.</p>
            <p> A király meglátogatandja a híres csaták helyét, s mintha csak mulatni jönne a várba,
               idegen cseh és német hadaival lassanként bevonul, s a magyar helyőrséget kiszorítja
               belőle.</p>
            <p> Cilley még tovább szőtte a tervet, neki nem lehetett addig nyugalma, míg csak egy
               Hunyady élt; haláluk el volt végezve lelkében, s egy levele, melyet Brankovicsnak, a
               vén esküszegőnek írt, tanúsítá jóakaratát.</p>
            <p> „Nemsokára, így szólt a levél, oly két gömböt fogok Belgrádról kezedbe küldeni,
               amilyennel nem laptázott még szerb fejedelem” – értve a Hunyadyak fejeit.</p>
            <p> De a levél vivője elárulá szándékát Hunyady Lászlónak, s a levelet neki adta
               által.</p>
            <p> Hogy is tudnak a hitszegők mások hűségében bízni?</p>
            <p> Hunyady László mindenről értesülve volt, midőn a király Nándorfehérvárra érkezett, s
               őt és a vele jött magyar hadakat beereszté a várba, hanem az utánok sompolygó idegen
               népek előtt felhúzatta a hidakat.</p>
            <p> A királynak e tény több volt mint elég gyanúja megerősödésére, s Cilley sietett az
               ifjú, ingatag léleknek emlékébe hozni mindazon meséket, mik a Hunyadyakról
               szóltak.</p>
            <p> Mint jövendölt egy csillagjós királyi méltóságot Hunyady Lászlónak, s mint jósolt
               maga a haldokló Kapisztrán ugyanannak kora halált, Mátyásnak azonban a magyar trónt,
               s mint iparkodik a két ifjú e jóslatokat megvalósítani, ha másképp nem, királyuk
               halála által is.</p>
            <p> László elszörnyedve kérte nagybátyját, hogy mentse meg őt a veszélytől, s tegye a
               Hunyadyakkal, amit legjobbnak lát.</p>
            <p> Cilley nem merve megkísérteni, hogy Hunyady Lászlót saját várában elfogassa, Márton
               napra nagy lakomát rendezett, melynek örömei között fogadott gyilkosok rohanjanak a
               védtelen ifjúra, s őt leöljék.</p>
            <p> Hogy bízhatnak az árulók mások hűségében?</p>
            <p> E fogadott gyilkosok rögtön siettek Hunyady Lászlót a nemtelen tervről tudósítani, s
               a felharagított ifjú rögtön magához hívatá Cilleyt.</p>
            <p> A rossz lelkiismeret gyanakodó. Cilley páncélt öltött dolmánya alá s kardot kötve
               jött a szóváltásra, melyre őt Hunyady könnyű házi öltözékben s fegyvertelenül
               várta.</p>
            <p> Itt szemére hányta Hunyady László a grófnak mindazt, mit atyja és a haza ellen
               elkövetett.</p>
            <p> Ulrik megvető daccal felelt, mindaddig, míg Hunyady elővonta kebléből a
               Brankovicshoz írt levelet, azt a meglepett cselszövő szemei elé mutatá.</p>
            <p> A gróf elárulva és saját tőrében megfogva érezvén magát: amidőn Hunyady azzal
               fenyegetőzék, hogy ha bitorolt hivatalait a nemzet kezébe vissza nem teendi, mindez
               ármányait napfényre fogja hozni; egyszerre egy csapással ketté akarva vágni a csomót,
               midőn látá, hogy egyedül vannak s ellenfele fegyvertelen, hirtelen kardot ránta s
               Hunyady László fejéhez csapott, egy kardvágással vélve titkokat és ellenséget
               eltörölhetni. De nem oly könnyen megy az.</p>
            <p> Hunyady László többször állt már ellenséggel szemben, minthogy kivont kard látása
               zavarba hozta volna, bár fegyvertelenül és orozva találta is az.</p>
            <p> Azon időkben roppant carniol gyűrűket viseltek a férfiak kisujjaikon, minőket most
               is csodálhatni a múzeumokban, az első csapást e gyűrű tartotta fel Hunyady fejéről, s
               a második csapás már az övé volt. Kitekerve a hórihorgas, madárlábú gróf kezéből a
               kardot, nem menté azt meg a ruha alá rejtett páncél. Ha vas közé lett volna is
               kovácsolva lelke: az ifjú karja kivágta volna azt gonosz szívéből. Az örök ellenség,
               a haza esküdt átka, a minden becsületesség üldözője, a király megrontója, az
               erkölcsiség megfertőztetője, az oly sokáig uralkodott ördög, emberi alakban most az
               egyszer halva rogyott össze a bosszúálló lábainál saját orgyilkolásra kivont
               fegyverétől átveretve.</p>
            <p> A tusára összefutott urak mindegyike belemártá kardját az elesett testébe, hogy a
               zajra előjött király lábaihoz véresen tehesse azt le, ezt mondva: „mi öltük őt
               meg!”</p>
            <p> Hunyady barátai mind azt vallák a király előtt, hogy egyedül ők verték le kedvenc
               tanácsosát.</p>
            <p> A király tanult színlelni meggyilkolt nevelőjétől, s amint körülnézett és látta,
               hogy a jelenlevők mind foltokat viselnek ruháikon Cilley véréből, jónak látá
               bocsánatot ígérni nekik, elhalasztva a bosszúllás napját.</p>
            <p> Belgrádból Temesvárra jutva, egy gyászba öltözött asszony állta útját, ki fiai
               számára kegyelemért könyörgött. – Hunyady János özvegye volt ez, Szilágyi
               Erzsébet.</p>
            <p> A király csodálkozni látszott, hogy hát nem eléggé fejezte-e ki bocsánatát? Mit
               akarnak még többet?</p>
            <p> Az aggodalmas anya ünnepélyes esküszót kívánt.</p>
            <p> László király megértve akaratát, ünnepélyes templomi jelenetben, az Evangeliumra
               tett kézzel megesküvék, hogy Cilley halálát a Hunyadyakon soha sem bosszúlandja meg:
               s Szilágyi Erzsébetet anyjává, fiait testvéreivé fogadva, ezeket saját királyi
               öltözetéhez hasonló bíbor ruhákkal ékítve fel, kézen fogva vezeté a szent jelek
               elfogadására.</p>
            <p> Körül örömkönnyeket sírt a nép. Hunyady Lászlót szemérmes tekintettel kísérék ifjú
               jegyese, Gara Mária szemei, csak Gara, a vén cselszövő mosolygott magában: ő tudta,
               hogy mindez szemfényvesztés, mert ő tanácslá, hogy így legyen.</p>
            <p> *</p>
            
            <p> Ezalatt Brankovics, a kilencvenéves szerb fejedelem, még mindig nem vénülve ki a
               cselszövés és hitszegésból: amint Hunyady halálával letűnni érzé a colosst, melyet
               nem bírt megmozgatni, amiért a magyar segély visszaszerzé országát, e tényt azzal
               szándékozott kiegészíteni, hogy a magyar birtokából foglaljon hozzá még egy darabot,
               mégpedig semmit kevesebbet, mint Belgrádot magát. Ami Mohammed 160 ezernyi hadának
               nem sikerült, ő cselvetés által hitte kivihetni, s egy napon, midőn Belgrád helyettes
               parancsnokai, a két Szilágyi: László és Mihály Szendrővel szemben megkezdett
               építkezéseiket megtekinteni kikocsikáztak, egy csapat szerb lovaggal rájuk
               lesetett.</p>
            <p> Amint a lovagok a lesből előrohantak, Mihálynak még volt annyi ideje, hogy a
               kocsiból kiszökve lóra kaphasson; de testvérét legyilkolák.</p>
            <p> Mihály nemsokára visszafizette a kölcsönt. Midőn Brankovics várait látogatni járt,
               akkor viszont ő állta útját, s a fejedelem kísérőit leaprítva, őt magát elfogta. E
               csatában Brankovics elveszté jobb kezéből azon két ujját, melyet annyi megszegett
               eskü terhelt, s nagy pénzzel váltva meg magát, e sebébe nemsokára meghalt.</p>
            <p> *</p>
            
            <p> Ezalatt egyik ünnepély a másikat követte Budán a királyi udvarban, kívül minden
               fénylett, örült, belül szövődött az összeesküvés a Hunyadyak ellen.</p>
            <p> Hunyady Lászlót jó korán figyelmeztették barátai, hogy menjen Budáról, e szüntelen
               mosolygó arcok nem jót jelentenek!</p>
            <p> László maga is megdöbbent, de előbb mégis tanácsot akart kérni, s ezzel leendő
               ipához, Gara nádorhoz fordult.</p>
            <p> Éppen ez volt az ellene szőtt összeesküvés főnöke.</p>
            <p> A hatalomféltő főúr mit törődött azzal, hogy leánya szíve megszakad? Megértve azt,
               hogy Hunyady gyanúra kapott, rajta volt, hogy őt lebeszélje eltávozási szándékáról,
               ellenkezőleg ünnepélyek rendezését tanácslá neki, mikben a mulatni szerető királyt
               lovagjátékokra hívja fel, mik által inkább kegyébe jutand.</p>
            <p> Másfelől sietett a királyhoz, elrémítve őt előre, hogy Hunyady László lovagjátékokat
               rendez, mikben őt ravaszul meg akarja ölni; úgyhogy midőn a két Hunyady testvér a
               királyt meglátogatá, felhíva a rendezett lovagjátékokra: ez rögtön mindkettőt
               elfogatá, s a velük barátságban levő főurakkal és papokkal együtt tömlöcre
               vetteté.</p>
            <p> Nagy volt a sietség! Iparkodni kellett, hogy a király meg ne bánja tettét! Még
               ugyanaznap titokban elítélték Hunyady Lászlót halálra, azt sem tudni ki által? A
               naplemente után kiviteték a Szent Gyögy térre ugyanazon ruhába öltöztetve, melyet a
               király ráadott, midőn megesküvék, hogy nem fogja őt bántani soha.</p>
            <p> „Így bűnhődik a lázadó!”, hangzék a kikiáltók szava, midőn László a bakó előtt
               letérdepelt.</p>
            <p> De a hóhér pallosa meghazudtolá a kiáltást. Háromszor csapott le Hunyady nyakára; a
               harmadik csapás után felállt Hunyady térdéről, kiáltva: „Ártatlan vagyok, a harmadik
               csapás után fel van mentve a bűnös is.”</p>
            <p> A király ott ült Zsigmond palotájának erkélyén Garával együtt, s elsápadt, amint az
               ifjút a harmadik palloscsapás után felállni látta.</p>
            <p> László meglátta őt, s felé akart rohanni, de a hosszú palástban elbukott, s Gara
               lekiáltva a hóhérra, az egy negyedik csapással leütötte az ifjú fejét.</p>
            <p> Ezzel még nem volt befejezve a munka. Az összeesküvők egy okiratot készítének,
               melyben felségsértőnek és hazaárulónak káromlák az egész Hunyady-családot, még a
               sírban fekvő hőst is, Hunyady Jánost.</p>
            <p> Aláírták ez okiratot Gara László, Ujlaky Miklós, Bánfy Pál, Burla László és több
               idegen urak, pellengérre állítva neveiket az utókor előtt.</p>
            <p> A tett megtermé nemsokára érdemlett gyümölcseit, melyeknek legelső virága az volt,
               hogy a hirdetett országgyűlésre nem jelent meg senki.</p>
            <p> A megdöbbent királyt csakhamar felriasztá azon bekövetkező hír, hogy a megölt László
               elkeserült anyja nyíltan hadat üzent neki, s hogy nem volt tőle üres szó,
               bebizonyíták a következő események. Szilágyi Mihály Erdélybe beütve, az egész ország
               melléje állt, a leghatalmasabb urak: Rozgonyi Sebestyén s Kanizsay László fegyvert
               ragadtak, s maguk a leghívebb hivatalnokok, Guthi, Országh s Rozgonyi Lénárd titkon
               odahagyva Budát, amazokhoz csatlakoztak.</p>
            <p> Ennyi balhírre, megátkozva a király rossz tanácsadóit, otthagyta azokat a
               fellázadtak bosszújának, s maga Bécsbe menekült, Hunyady Mátyást is magával
               vivén.</p>
            <p> A többi foglyok egy zivataros éjszakán kitörve börtönükből, összekötözött öveiken
               leereszkedének a bástyákról s megmenekültek.</p>
            <p> A Hunyadyak ellenségeinek volt módjukban tapasztalhatni, mennyire szerette a nemzet
               kegyeltjeit még holtuk után is; Gara, Bánfy, Giskra, Ujlaky mindenütt vesztettek,
               ahol a Szilágyiak, Rozgonyiak, Bátoriak összemérték velük fegyvereiket; Lászlónak nem
               volt más eszköze, mint csehországi vetélytársa, Podiebrád kezéből venni ki a
               hatalmat, ha lehet szépszerével, azzal vívni vissza Magyarországot.</p>
            <p> Szegény fiatal fejedelem! – Elveté magától az őszinte, hű, önfeláldozó népet, hogy
               egy tőle idegenkedő nemzet karjai közé vesse magát, mely őt mogorva arcokkal s
               haraggal szívében várta.</p>
            <p> A fanatikus calixtinokat még akkor is megbántotta, midőn városukba érkezett, s mégis
               nyugodtan tudta álomra hajtani fejét az első vacsora után.</p>
            <p> Éjjel fölébredett s iszonyú főfájásról kezde panaszkodni; udvarnokai azt felelték
               rá, hogy alugyék, s legyen csendesen. Reggel iszonyú kínok közt halt meg.</p>
            <p> Akik látták Podiebrádot a haldokló mellett zokogni, azt állítják, hogy ő mérgezte
               meg.</p>
            <p> És ez történt ugyanazon napon, melyen László egy évvel előbb az oltár előtt hittel
               esküvék, hogy Hunyady Lászlónak megbocsát.</p>
            <p> Isten keze nem késik.</p>
         </div>
         <div type="chapter">
            <head>Néperedetek mondái</head>
            <p> Magyarhont annyi tarkán összefoldott népcsalád lakja, hogy maga bátran képviselhetne
               egy kis világrészt.</p>
            <p> E családok mindegyikének megvannak a maguk őshagyományai, hírneves múltjuk, s bár
               némelyik azt végképp elfeledte, jó leend azokat följegyezni – ha nem is a historikus,
               legalább a költő számára.</p>
            <p> Lássa meg az, mi volt egykor ugyanazon népek jelleme, s mennyire tarták azt meg más
               nemzet közé olvadva.</p>
            <p> Maga a magyar nép sem egy törzs ivadéka, mert azt fölfoghatóvá sem lehetne tenni,
               mint növekedett volna az Álmos alatt kijött törzs annyi harc alatt tízszer
               annyira?</p>
            <p> Már akkor itt benn volt a palóc, a székely, a kazár; a kun, a besenyő, a jászkun
               később jött be, s ezek mind egy nyelvtörzs külön fajai voltak, viseletre, szokásokra,
               jellemre különbözők, néha ellenségek, de nyelvüknél fogva mégis egy anya
               gyermekei.</p>
            <p> A palóc az avar körsáncok szétvert népeiből maradt el a felsőmagyarhoni hegyes
               vidékekben, a minden üldözött nép természetes menhelyén; a székely a hun nemzetnek
               egymást elrontott maradványául bújdosott Erdély hegyláncai mögé, mindekkorig
               megtartogatva ezer meg ezer év előtti elütő jellemét; a jó öreg krónikaíró, Lisznyay
               Mihály azt állítja róluk, hogy Erdélybe vándorolva, a többi népekkel békességet
               akként iparkodtak fenntartani, hogy hun nevezetüket eltagadva, siculosoknak nevezték
               el magukat, azt állítva, hogy <hi>Szicíliából</hi> jöttek oda. Holott e
               nevezet csak a magyarnak latin kaptára feszítéséből ered.</p>
            <p> Még sajátságosabban regélnek Kircher Athanaz és Bronioni Márton, nemkülönben
               Ortelius Ábrahám, az erdélyi szászokról.</p>
            <p> Szerintük Saxoniának egyik városa, Hammelia igen szenvedvén az egereknek nagy
               sokaságuk miatt, elannyira, hogy semmi ennivalót nem lehete a városban többé tartani,
               végtére nagy jutalmat hirdete ki e kellemetlen vendégek kipusztítására. Erre egy
               ismeretlen férfi jelent meg a városban, idegenszerű ruházatban, aminőt soha sem
               látott senki azelőtt, megegyezve a hammeli polgárokkal kitűzött díjban, kurta sípot
               vont elő övéből, s elkezdvén azzal az utcákon alá- s fel-furulyálni, az egerek s
               patkányok egész sokasága indult meg utána minden lyukból és hasadékból, melyeket a
               furulyás ekképpen belevezetve a folyamba, mindenestül elpusztított. A bűbájos ekkor
               kérte a polgároktól a kialkudott díjat; ezek azonban ahelyett, hogy kifizették volna
               azt neki, még azzal fenyegetőztek, hogy őt mint bűvészt megégetik, köszönje meg, ha
               nem bántják. A férfi fenyegetőzött, hogy sokkal többet fog rajtuk venni, ha ezt meg
               nem adják. Amazok kinevették vele. Lőn azonban, hogy midőn a város népe a templomban
               volna, s csak a fiatal gyermekek lennének odahaza, az ismeretlen férfi ismét
               végigmene az utcákon, s amint egy új nótát furulyázott, a mindkét nembeli gyermekek,
               mint egykor az egerek, kirohantak utána, s eszeveszetten táncolva követték, amerre
               ment. Az ember kivezette őket a városból, elvitte őket a kálváriahegyig, ott az
               megnyílt, a gyermekcsapat vezetőjével együtt eltűnt a hasadásban, mely utánuk ismét
               összecsukódott; az egészből csak egy sánta leány maradt el, ki nem győzött a többivel
               futni, ez tudósítá a hazatért polgárokat gyermekeik elviteléről.</p>
            <p> Ortelius csak azon különbséget teszi a regében, hogy nem síppal, hanem dobbal csalta
               ki az ördög a gyermekeket, s ennélfogva még az ő idejében is tiltották a hammeliek
               azon az utcán a dobverést; és hiába keresték messze földön eltűnt gyermekeiket.</p>
            <p> És íme előáll Bronioni Márton, aki azt állítja, hogy egy napon ismeretlen nyelvű és
               viseletű gyermekcsoport jelent meg véletlenül Erdélyországban, kik ott letelepülvén,
               mind e mai napig szászoknak hívatnak, s éppen olyan jó gazdák, mint elődeik.</p>
            <p> E legendaírók szerint tehát a manó vitte a szászokat Erdélybe. Az oláhok Decebalig
               és Trajánig viszik föl eredetüket, miután újabb időkben szereti magát e népfaj
               dakorománnak nevezni, nem tudni: vajon apáit tartja-e őseinek, vagy apáinak
               meghódítóit? Minden bizonnyal egyetlen eset, hogy egy nép büszke legyen azon járom
               emlékére, mely ellen ősei annyi elkeseredett csatát vívtak.</p>
            <p> Midőn Tamerlan India északi részéből kipusztítá a bálványimádást s vele együtt a
               bálványimádókat, egy vad néptörzs, mely magát <hi>Tsingánnak</hi>
               nevezte, közeledtének hírére felszedte sátrait s megkezdte futását, végigvándorolta
               Ázsiát, s bejött Európába; útközben zenével, tánccal, bűvészettel, vagy csinnal,
               csalással tengetve életét.</p>
            <p> Midőn Zsigmond király uralkodott Magyarország fölött, akkor jutott e faj néhány
               bandája az erdélyi határokra. Már ekkor annyira beleszoktak a hamisságba, hogy még
               eredetüket is eltagadták, azt állítva, hogy Egyiptomból jönnek, s azóta <hi>Fáraó nemzetségének</hi> hívatnak a magyaroktól.</p>
            <p> Pedig a nyelvükben túlnyomó bengali és malabari szavak elárulják eredetüket,
               valamint mindekkorig fennmaradt arcszínük és nemzeti jellegük.</p>
            <p> Még most is ugyanazon faj, mely volt, midőn bejött, mely volt tán otthon
               lételében.</p>
            <p> Nélkülöző, kalandor, művészetében született lángész, de úr nem tud belőle lenni; egy
               helyen nem maradhat, sokadmagával meg nem fér s másodmagával is veszekszik, a
               földművelést, katonáskodást kerüli, előszeretettel van a tarka viselethez, a henye
               kényelemhez, minden vallásból csak a babona fog rajta, de az anekdoták szerint ha
               teheti, még a szenteket is megcsalja.</p>
            <p> Minden vendége között a magyarnak e faj a legelhagyatottabb, kivel mindenki jogot
               érez felsőbbségét éreztetni, ki felől ezer nevetséges anekdota kereng, költött és
               valódi, kinek semmi joga hazához, nemzethez, társulathoz, vagyonhoz, még tán az
               élethez sem.</p>
            <p> S mégis, mily csodálatos, hogy e faj az, mely a magyarhoz legjobban ragaszkodik;
               megtanulja nyelvét, közelébe vonja magát, megtisztelésnek veszi, ha „<hi>új magyar”</hi> névvel nevezik, s ami több minden küllemnél, több
               mint tettetés: ellesi zenéjét, egyedül képes visszaadni azon érzelmeket, mik a magyar
               népzenében foglalva vannak, egyedül érzi a magyar titkos búját, titkos örömét,
               egyedül tud annak hangot adni.</p>
            <p> Az első szerb telepítvények Zsigmond alatt származtak Magyarországra, a
               Csepel-szigetre és Budára. Később a török uralom elől szökve Janopolra.</p>
            <p> Az örményeket Apafi Mihály telepíté leginkább Erdélybe, Szamosújvárra s Ebesfalvára.
               E faj is sok ésszerű rokonszenvvel viseltetik a magyar iránt, végül a zsidó faj,
               mely, amióta hitvallása befogadottá lett, igyekezik magyarrá lenni.</p>
         </div>
         <div type="chapter">
            <head>Mátyás megválasztása</head>
            <p> Mikor védeni kellett az országot, senki sem gondolt reá az idegen fejedelmek közül,
               s midőn megürült a trón, íme egyszerre annyi atyafia akadt az országnak.</p>
            <p> Előálltak jogaikkal a francia király, a szász herceg, a lengyel király és a római
               császár, mindenik saját magát állítva törvényes örökösnek.</p>
            <p> Azonban nem törvénytudósokból áll a világ, s míg a trónkövetelők jogaikról
               beszéltek, eszébe jutott a nemzetnek saját akaratáról beszélni.</p>
            <p> Szilágyi Mihály vezérlete alatt még talpon állt a nemzeti párt, mely Hunyady László
               halálát megtorolni fogott fegyvert, s mi leendett nagyobb elégtétel, mint a kivégzett
               testvérét emelni a megürült trónra?</p>
            <p> A Gara–Ujlaki-párt – hatalmas ellensége a Hunyady családnak, maga is vágyva a
               trónra, s ha célját nem érheté, készebb azt bármely idegennek kezére játszani, mint
               Hunyadyt látni rajta – mindent elkövetett, hogy Szilágyi tervét megakadályozza.</p>
            <p> Eleinte nem tudták a rendek, mit kíván Szilágyi? S midőn az országgyűlésen lelkesült
               szavával felidézte azon kívánatot, hogy a nemzet saját fiai közül válasszon magának
               királyt, őt magát akarták megválasztani. Szilágyi szerencsésen visszavonulva kimondá,
               hogy ő Hunyady Mátyást szánta oda.</p>
            <p> E szó korszakot idézett elő a magyar történelemben.</p>
            <p> Azelőtt senki sem gondolt a külhonban fogva tartott ifjúra; de amint neve
               kimondatott, a tétovázó tömegek egyszerre megtalálták benne központjukat, s az ország
               egyik szélétől a másikig terjedt a lelkesült kiáltás: „Éljen Mátyás király!”, s a
               pesti templomokban és utcákon, mielőtt az országgyűlés határozatot hozott volna, már
               énekelték a nemzeti zsolozsmát:</p>
            <p>
               <hi>„Mátyást mostan választotta Mind az ország királyságra, Mert ezt
                  Isten adta nékünk Mennyországból oltalmunkra.</hi>
            </p>
            <p>
               <hi>Azért mi is választottuk, Mint Istennek ajándékát; Kiből Isten
                  dicsértessék, És örökre mondjuk: Amen.”</hi>
            </p>
            <p> A Gara-pártot megdöbbenté a néphangulat, s midőn a főrendek is elismerék: hogy
               Mátyás apjának tizenkét diadalmas csatája felér ugyanannyi őssel, Gara mint nádor,
               húzni, halogatni törekvé az országgyűlésen a szavazatbeszedést, azt állítva, hogy
               Szilágyi hadserege miatt nem lehetett független véleményt mondani.</p>
            <p> Szilágyi tehát, hogy se ne éreztesse, se el ne veszítse fegyvere súlyát, negyvenezer
               főnyi hadseregét a két város között a Duna jegére állítá fel, ott bevárandó az
               országgyűlés határozatát.</p>
            <p> Fenn Budán ezalatt reggeltől estig beszéltek az urak.</p>
            <p> Estefelé az átfázott hadsereg nem állhatva tovább a várakozást, egyhangúlag
               fölordítá: „Éljen Mátyás király!”, s e dörgő szózatot meghallva a rendek, hirtelen
               végét szakasztá a fondorkodó tanácskozmánynak, utána kiáltva: „Éljen Mátyás király!”,
               s azzal meghúzatták a harangokat, kisüttették az ágyúkat, s ezúttal a nemzet akarata,
               dacára minden titkos szőrszálhasogatásnak s ármánykodó fondorlatoknak, teljesedésbe
               ment.</p>
            <p> Az ifjú Hunyady Mátyás ezalatt mint fogoly vitetvén el László királytól Prágába,
               ennek holta után a cseh helytartó Podiebrád által börtönéből kihozatott. A cseh úr
               élesen látó lelke sejté a jövendőket, a fogoly ifjút családja körébe fogadta, s
               leányát, a felserdült Katalint menyasszonyául jegyzé el.</p>
            <p> Egy év múlva Katalin Magyarország királynéja lett.</p>
            <p> A rendek pompás díszmenettel hozták el Strassnicból az ifjú Hunyady Mátyást, mialatt
               testvére, a jogtalanul megölt László, dicstelen sírjából fölvétetve, gyászpompával
               vitetett Gyulafehérvárra, apja tetemei mellé.</p>
            <p> E kettős diadalmenet fölingerlé a Gara-pártot.</p>
            <p> Ha nem sikerült Mátyást a trónról visszatartaniuk, azt hivék, tán könnyebb leend őt
               onnan letaszítani.</p>
            <p> S valóban a körülmények kedvezők voltak e szándék kivitelére. Északról és nyugatról
               trónkövetelő fejedelmek, délről és keletről az ozman, benn az országban hatalmas
               ellenpártok, az egész Felvidék rabló cseh hadak kezében.</p>
            <p> Ezek ellen mind küzdenie kelle az új királynak, ésszel, fegyverrel és akarattal. Ha
               csak egyet is le nem győzött volna közülük, el kellett volna vesznie azon egy által –
               de mind legyőzé, s ezért nevezi őt a történet Magyarhon legnagyobb királyának.</p>
         </div>
         <div type="chapter">
            <head>Az ifjú király</head>
            <p> A király fiatal volt és tele tetterővel. Ifjú lelkében a nemzetet érzé megifjodni;
               és ez ifjú tetterőnek mindenütt útjában állt bölcs félelmeivel a vénség, a kormányzó
               Szilágyi Mihály alakjában, s titkos cselszövényeivel az oligarcha faj, a Gara–Ujlaky
               fractio képében.</p>
            <p> Mátyás röviden elhárítá mindkettőt útjából. Midőn legtöbb oldalról volt fenyegetve,
               akkor emelte föl legmagasabban fejét, nyílt csatára híva fel titkos ellenségeit, s
               első föllépése az volt, hogy nagybátyát elzáratá <hi>Világosvárra,</hi>
               ezáltal kimutatva, hogy nem akarja mérsékelt elveinek zsibbasztó hatását érezni a
               harcok kezdetén.</p>
            <p> A rögtön összehítt <hi>szegedi</hi> országgyűlésen Garát és Ujlakyt s
               az egész ármánykodó pártot letette hivatalaikból, kényszerítve őket ezáltal alattomos
               árulókból nyílt ellenségekké válni; s míg Mohammed nyíltan szövetséget ajánlva s
               titokban hadi készületeket téve közelíte a országhoz, Mátyás büszkén utasítá vissza a
               frigyet, s a megtámadott Boszniát és Szerbiát védurasága alá fogadva, a rendek
               gyűlésén elhatároztatá, hogy minden <hi>huszadik férfi</hi> lóra üljön
               az ozman ellen viselendő háborúba.</p>
            <p> A nyíltan kihívott Gara-párt, elvetve álarcát, külön conventiculomot tartott
               Kőszegen, melyből Fridrik császárt hívta meg a magyar trónra.</p>
            <p> Fridrik elfogadta a meghívást, s <hi>Gravenacker</hi> vezénylete alatt
               beküldött hadai az oligarchák hadaival egyesülve Körmendnél, Mátyásnak ellenük
               küldött vezéreit, <hi>Nagy Simont</hi> és <hi>Rozgonyit</hi> az első csatában megverték.</p>
            <p> Azonban Ujlaky s a <hi>Bazini</hi> grófok soha sem tagadhatva meg
               magyar érzelmeiket, nem engedék üldözni a megfutott seregeket; mi a császár szívében
               gyanút támaszta ellenük, s alig engedte őket maga elé jönni. – A büszke főuraknak ez
               ismét elég volt arra, hogy tőle elidegenüljenek, s csak egy intésére vártak
               Mátyásnak, hogy ismét visszatérjenek hozzá.</p>
            <p> Az éles lelkű ifjú észre tudta venni az ily nagybecsű pillanatokat, s míg Gara,
               Ujlaky és a Bazini grófok letették kardjaikat a királynak bocsánatra kinyújtott
               kezébe, ő ugyanazon karddal a császár ellen fordult.</p>
            <p> A Nagy Simon és Rozgonyi alatt megvert magyar had egyhangúlag azt ajánlá bajnoki
               bűnhődésül a királynak, hogy <hi>tizedeltesse meg</hi> soraikat. Mátyás
               ehelyett megkettőzteté a sereget, s úgy küldé vissza Gravenacker és Paumkirchner
               ellen. A második csata győzelme lemosta az első gyalázatát, <hi>Pinkafeldnél</hi> visszaveretett a császár serege, s Fridrik ezúttal lemondott a
               magyar koronáról.</p>
         </div>
         <div type="chapter">
            <head>Giskra hadai</head>
            <p> Albert király halála után fiat szült a magyar királyné, Erzsébet. Alig érte a
               csecsemő homlokát a szent keresztvíz, midőn a koronát is fejére tették, s azután a
               királyné a gyermekkel és a koronával kimenekült az országból, rokonához, Fridrik
               császárhoz.</p>
            <p> Magyarországnak tehát nem volt fejedelme. Idebenn pártokra szakadt a nemesség, a
               határon lázadó vazallok s dél felől közelgett az emelkedő óriás hatalom: a török.</p>
            <p> Midőn minden szomszédnak, románnak, szerbnek, németnek kezet kellett volna fogni a
               magyarral, hogy egy közös hatalmas ellenségtől megóvják a keresztyén világot, éppen
               akkor törtek legjobban mind ellene, s midőn minden magyar szívnek egyet kellett volna
               érteni abban, hogy vezérét örök ellensége ellen kövesse, mikor volt is ilyen vezér,
               akit kövessen, Hunyady János, éppen akkor húzott, ahány, annyi felé.</p>
            <p> S még ez nem volt elég; hogy a keserű pohár megteljék, Erzsébet királyné felfogadta
               főkapitányának brándasi Giskra Jánost, s ráereszté az országra zsoldos cseh hadakkal.
               A huszita lovagok elfoglalák a hegyes felföldet a királyné nevében, megrakták
               váraikkal a hegyormokat, onnan pusztíták a rájuk nézve idegen országot. Míg Giskra
               rendes seregeivel a királyi csapatokat nyílt ütközetekben támadta meg, addig
               alvezérei, Komorovszky, Valgatha, Axamith a királyhoz hűnek maradt városokat
               sarcolták; a Dzwela vezérlette kóbor gyülevész pedig a falvakat és kastélyokat
               égette, rabolta.</p>
            <p> Hunyadynak szüntelen a törökkel volt harca, a Duna mellett s Erdély határain, ő nem
               ért rá a meghonosult ellenség ellen vezetni hadjáratot, s a király kénytelen volt
               Giskrával békét kötni. Az ilyen fegyvernyugvást természetesen soha sem tartották meg.
               A lovagvárak menedéket adtak a frigyszegőknek, s a köznép panaszai elhangzottak
               akkor, midőn nagyobb érdekek másfelé vonták a figyelmet.</p>
            <p> Így kapott Giskra mindig nagyobb befolyásra az országban, fegyveres, erőszakos
               kézzel, így lett a Felvidék tettleges főkapitánya, míg egyszer Hunyady Székely Tamást
               küldé ellene, s az megveretvén, maga vette kezébe a kardot, úgy foglalta el tőle a
               hatalmas szepesi várat, mire országgyűlési helybenhagyással kötöttek
               fegyverszünetet.</p>
            <p> Ez a frigy sem soká tartott. Giskra most már magyar urakkal is pártot szövött,
               elfoglalta Nógrád megyét, várakat épített mindenfelé; sok barátja volt a fő-főurak
               között.</p>
            <p> Mikor aztán végre Hunyady a környék nemességét fegyverbe szólítá, hogy a merész
               kalandorokat megfenyítse, tulajdon hadai cserbenhagyták az ütközet és ostrom alatt,
               azok is Giskrához szítottak inkább.</p>
            <p> Erre aztán Hunyady más országrészből hozott hadakat, s azokkal Giskra várait, köztük
               Zólyomot, Rosnyót, Derencset elfoglalá, mikor már aztán végképp legyőzte volna, akkor
               az érdemes országtanács sietett hirtelen békét kötni Giskrával, nehogy valami baja
               történjék, még a hadiköltségeit is megtéríté. Egy későbbi országgyűlés azonban a
               folytonos belháború támasztása miatt Giskrát honellenségnek kiáltá ki, ami annak nem
               sokat ártott.</p>
            <p> V. László alatt csak nőtt Giskra tekintélye, kit nem átallott a gyászos emlékű
               Cilley a nagy hazafi Hunyady ellenében pártosul felhasználni.</p>
            <p> Végre azonban elbukott Cilley, meghalt V. László, trónra ült Mátyás király, az
               oligarcha pártok hatalma megcsökkent, s azokkal együtt vége lett Giskra hatalmának
               is. – Első gondja volt Mátyásnak országa csendességéről gondoskodni.</p>
            <p> Rozgonyi Sebestyén és Héderváry László egri püspök vezették a király seregeit a
               rablóhadak ellen.</p>
            <p> Az egész hadjárat egy gondolatsebességű diadalmenet volt; <hi>Vadna</hi> vára háromórai ostrom után bevétetett, a rablóvezérek, <hi>Valgatha</hi> és <hi>Komorovszky Galgóczra</hi>
               futottak, s midőn Rozgonyi Galgóc alá ment hétszázadmagukkal <hi>Szécs</hi> felé menekülve, ott az egri püspök szétverte az egész csoportot; az
               erdőkbe menekülteket a parasztság verte agyon. Valgatha a sereg egy részével foglyul
               esett, Komorovszky egyedül szabadult meg.</p>
            <p> E siker vérszemet adott a föld népének, s mintegy ötezer paraszt csatlakozék
               Rozgonyi zászlai alá, kikkel egyesülve Rozgonyi és <hi>Magyar
                  Balázs</hi> bevették <hi>Miszla</hi> várát, az egész várőrséget
               kardélre hányva, utána <hi>Gálszécset,</hi> s azzal siettek az <hi>Axamith</hi> és <hi>Thalafuz</hi> vezéreik alatt
               egyesült fősereg ellen.</p>
            <p>
               <hi>A bockói</hi> síkon vártak rájuk Giskra harcosai, s ott megütközve,
               a csata első hevében Axamith hatszázadmagával agyonveretett, a többi a föld népétől
               kiirtatott. Thalafuz tizennégy lovaggal jutott el a lengyel határszélre.</p>
            <p> Héderváry püspök az üldözés közben elfoglalta <hi>Fáson</hi> várát,
               melynek parancsnoka, Uderszki, föld alatti utakon megmenekülve, a <hi>breznicai</hi> várba futott, s midőn a püspök <hi>Sárost</hi>
               elfoglalva feléje közelgett, odahagyta várát s kiszökött Lengyelországba, ahol Giskra
               éppen akkor kötött szövetséget <hi>Kasimirral,</hi> a magyar trónt
               számára elfoglalandó, midőn egy talpalatnyit sem bírt többé Magyarországból.</p>
            <p> Giskra e csapás után kénytelen lőn kibékülni Mátyással, s a Komorovszky által
               összegyűjtött cseh hadak maradványai Mátyás zsoldjába állva, az első állandó magyar
               gyaloghad közé soroztattak.</p>
            <p> Így fegyverze le Mátyás egy csapással két ellenséget: a lengyel királyt és Giskra
               hadait.</p>
         </div>
         <div type="chapter">
            <head>A zsebrákok</head>
            <p> Mihelyt a külellenségtőli félelem kissé tágult, mindjárt készen volt idehaza a
               pártoskodás; a horvátországi urak támadtak fel a király ellen. Mátyás haddal ment
               reájuk.</p>
            <p> Útközben egyike a cseh zsoldosok vezéreinek, Dzwela, elhagyta a királyt minden
               hadaival, s míg Mátyás a horvát urakat a hűség útjára visszavezette: ezalatt Dzwela
               felvonult Felső-Magyarországba, hol egykor a cseh urak oly sok ideig folytatták rabló
               harcaikat, s eszébe jutott neki azt a szép életet újrakezdeni.</p>
            <p> Éppen ezen időben járt Németországon egy minden nemzet kalandoraiból, de különösen
               csehekből és morvákból alakított szabadcsapat, kik mesterséget csináltak a háborúból,
               s majd egy, majd más fejedelem fizetésére harcoltak, amiért elnevezték őket
               zsebrákoknak.</p>
            <p> Egyike vezéreiknek volt Podmaniczy Balázs, magyar főúr, kit kalandvágyai vittek e
               regényes csoport közé, s vitézsége s ügyes vezéri szelleme állíták a csapat
               élére.</p>
            <p> Dzwela gazdag zsákmányt ígért e lovagoknak, ha bejönnek Magyarországra.</p>
            <p> Itt Podmaniczkyban felébredt a hazafiúi érzet, s nem engedé, hogy Pozsonyt
               kirabolják, mindaddig, míg Pottendorf segélyére érkezett a városnak, s ekkor
               Nagyszombatnak fordultak a zsebrákok.</p>
            <p> Podmaniczky ennek is ellenállt: „Küldjetek Lengyelországba, Csehországba, vagy
               akárhová, elmegyek, de hazám ellen nem harcolok veletek.”</p>
            <p> Nem is harcolt; éjszaka átment Nagyszombatba, s mire Dzwela megjelent a kapuk előtt,
               már Podmaniczkyt látta maga előtt, ki fegyverrel állta útját, s a cseh rokonoknak
               sokkal több tapasztalásuk volt már Podmaniczky kardja felől, minthogy most magukon
               akarják azt megpróbálni.</p>
            <p> Ezalatt Mátyás sietve jött egy kis csapattal ellenük, s Dzwela és a zsebrák sereg
               Kosztolánvárba futottak előle.</p>
            <p> Ott volt nagy vígság és lakodalom a király megérkeztéig. Az egész környék
               kiraboltatott, s hogy semmi se hiányozzék a gyönyörűségből, négyszáz hölgyet raboltak
               az istentelenek maguknak, mind a legszebb, a leggyönyörűbb lányokat.</p>
            <p> De nemsokára vége lőn a vigasságnak, Mátyás megjelent Kosztolán előtt, s nem
               ostromoltatá a várat, hanem körülkerítteté azt.</p>
            <p> Ez a zsebrák urak kedve ellen történt. A lakomák után éhezni kezdtek, s az éhség
               unalmas dolog.</p>
            <p> Egy sötét zivataros éjszakán háromszázan nagy robajjal kitörtek a főkapunál, s
               azalatt a többiek kiszöktek a föld alatti titkos úton. De Mátyás jókor észrevette a
               cselt, s háromszázat visszaűzve a várba, lovagjait a futók után indítá, kik levágtak
               közülük kétezret, a többit fogva elhozák. A cinkosokat a vár körül sorba felakaszták,
               a legmagasabb bitóra magát Dzwelát, jobbfelől a huszita káplánját, balfelől a
               fegyverhordóját, ahogy a lakomáknál is szoktak ülni. E látványtól elrémülve, a
               többiek rögtön feladták a várat, kincseikkel és szép asszonyaikkal. E szerencsétlen
               asszonyokat, kiket, ki tudja, a világ mely részeiből raboltak és csábítottak össze a
               rabló vitézek, Mátyás leküldé szerbiai telepítvényeire, hol akkor nagy szűkében
               voltak a szép nőknek. A fogoly zsebrákokat pedig leküldé Budára, meghagyván a
               porkolábnak, vitézlő Czobor Mihály uramnak, hogy tetesse őket jó helyre.</p>
            <p> A porkoláb elgondolá, hogy, sehol sem lesznek oly jó helyen, mintha a Dunába
               hányatja őket. És úgy cselekvék. Ez lett vége a zsebrákoknak.[44] </p>
         </div>
         <div type="chapter">
            <head>A kormányzó szakácsa</head>
            <p> Megkezdve a küzdelmeket, melyek többé visszavonhatatlanok lőnek következményeikben,
               Mátyásnak nem volt oka többé nagybátyját fogva tartani. A ravasz udvaroncok
               leolvasták e gondolatot arcáról s álparancsot küldtek a király nevével a világosvári
               kapitányokhoz, hogy Szilágyi Mihályt fejeztessék le.</p>
            <p>
               <hi>Lábatlan György</hi> azonban ahelyett, hogy a vett parancsnak vakon
               engedelmeskednék, nem tartva lehetőnek, hogy a király ily parancsot adjon, a várat
               rábízta <hi>Dóczira,</hi> maga azalatt felszaladt Budára, megtudandó,
               ha a király akarata-e ez, hogy azon esetben hivatalát letehesse.</p>
            <p> Mátyás megtudva ez ármányt, megdicséré Lábatlant óvatosságáért, s parancsot adott
               neki, hogy Szilágyit bocsáttassa szabadon.</p>
            <p> E parancs már fölösleges volt. Míg Lábatlan Budára járt, egy éjjel vaklárma történt
               Világosvár körül. A zaj azt hírlelé, hogy a törökök vannak itt. Dóczi uram látni
               akarta őket, s egész várőrségével leszállt elfogadásukra.</p>
            <p> Szilágyi Mihály szakácsa ezt látva, fogá magát fegyverre kapatva a ház körüli
               cselédséget, bezáratá a kapukat, Szilágyit szabadon bocsátá, s a visszajövő Dóczinak
               megmondá, hogy elmehet, ahová akar.</p>
            <p> Szilágyi erre azt üzené Mátyásnak, hogy többet köszönhet szakácsának, mint
               unokaöccsének.</p>
            <p> A király sietett nagybátyjával találkozni <hi>Tiszavarsányon.</hi>
            </p>
            <p> A jószívű öreg haragtalanul fogadá Mátyást.</p>
            <p> Mentségedet hallani nem akarom, mondá neki, hanem szívemből megbocsátok.</p>
            <p> Szilágyi szerepe itt végét látszott érni. Szerbia királya saját várát, Szendrőt,
               elárulva a töröknek, a szemközt épített Kevi vár védelmére Szilágyi Mihályt küldte a
               király. Itt gondatlanul csatába keveredve az ozmanokkal, elfogatott az öreg bajnok, s
               Sztambulba vitetve, ott a szultán lefejezteté.</p>
         </div>
         <div type="chapter">
            <head>Előkészületek a harcra</head>
            <p> Egyszerre élt Magyar- és Törökország két legnagyobb uralkodója, <hi>Mátyás</hi> és <hi>Mohammed.</hi>
            </p>
            <p> Lehetett volna-e másképp: mint hogy ők egymással összecsapjanak?</p>
            <p> Mindkettő készen volt rá, de támadni egyik sem akart. Mátyás elkövetett mindent,
               hogy országa erejét kifejtse, kibékíté a pártokat, rendes hadsereget gyűjtött,
               lerontá a cseh rablóvárakat, Giskra erejét a török ellen fordította, de támadó harcot
               elhamarkodva nem akart kezdeni, bármennyire ösztönzék is erre a pápa s a nyugati
               fejedelmek biztatásai.</p>
            <p> Ezek negyvennyolcezer embernyi segélyt ígértek a török ellen, hanem midőn a pápa e
               sereg fővezéréül Fridriket nevezte ki, egy embert sem állítottak síkra.</p>
            <p> Az ázsiai fejedelmek is közös szövetséget kötötték Mohammed ellen,
               kétszáznegyvenezer embert ígérve a szultán ellen vezetni. Mátyás jól látott, midőn
               szavaikra meg nem indult. Szétporlott a szövetség, mielőtt fölépült volna.</p>
            <p> Magyarország csak saját erejére szorítkozhatott mindenha.</p>
            <p> És Magyarországnak soha sem lehetett szem elől tévesztenie hivatását.</p>
            <p> E hivatás foglalni törekvés volt, de nem foglalni a hatalom javára, hanem a keleti
               faj polgáriasodásának.</p>
            <p> E cél Mátyás alatt lőn legjobban megközelítve. Alatta untalan két ellenséggel
               kellett küzdeni a magyarnak: a nyugat vallásrokon, de idegen fajaival s a kelet
               barbár, de testvér nemzetével.</p>
            <p> Akár egyikhez, akár másikhoz csatlakozott volna, egyik vagy másik ellenfelet
               legyőzheté. Ha szeretett volna lenni cseh, német vagy lengyel, kiűzheté a törököt; ha
               akart volna lenni török, megronthatá többi szomszédjait, de mert magyar akart maradni
               és keresztyén, azért nagyon jól meg kellett fontolnia, mikor és ki ellen húzza ki
               kardját, s ha egyszer kihúzta, nem dughatá vissza becsület nélkül.</p>
            <p> Ali bég egyes harcai a Zokolyakkal csak előjátékai voltak a harcnak, mely a két
               keleti nemzet között kitörendő volt, s a szomszéd oláh és szerb tartományok fejedelmi
               villongásaiban ott volt a felhalmozott gyúanyag, mely azt majd lángra lobbantsa.</p>
            <p> Nem kelle siettetni a sorsot.</p>
         </div>
         <div type="chapter">
            <head>Vlad vajda</head>
            <p> Oláhország bérceinek birtokán sok év óta civódott már a török és a magyar, s az oláh
               fejedelmi urak közül rendesen volt kettő olyan, amelyik vajda kívánt lenni, s
               minthogy egyszerre kettő nem ülhetett a trónon, az, amelyik lemaradt róla, futott a
               törökhöz vagy a magyarhoz, s hozta be a másik ellen.</p>
            <p> Vlad vajda már hat év óta uralkodott, s bojárjai közül sokat megölt ezen idő alatt,
               mert ő szeretett öletni, nem azért, mintha ez elve lett volna, hanem mivel ez
               mulatságot szerzett neki, amiért is nevezték el <hi>cepes</hi>nek, ami
               oláhul annyit jelent, mint <hi>hóhér.</hi>
            </p>
            <p> Legkedvencebb kivégeztetés neme volt szemei előtt a karóba húzatás, ez annyira
               tetszett neki, hogy gyakran az ebédet is oda vitette magának, hogy a haldokló kínlódó
               ordításai közepett dobzódhasson.[45] </p>
            <p> A míg ezt saját emberein gyakorlá, nem szólt bele senki, hanem egyszer kedve jött a
               török szultán effendijét, ki az évi adóért jött, karóba húzatni. Már erre a szultán
               haragba jött, s érte küldé Chamucz basát, hogy fogja meg a vajdát és hozza
               Sztambulba. Ehelyett Vlad fogta meg a basát, s mind kíséretestől felnyársaltatá.</p>
            <p> E tettén már maga is megijedt, és sietett magát Mátyás király barátságába ajánlani,
               ki akkor a török szultánnal nagy viszályban volt.</p>
            <p> De a szultán hamarább jött, mint Mátyás, s magával hozta Radult, ki udvaránál
               lakott, s Vlad azon vette észre magát, hogy seregei átmentek Radulhoz, s őt magára
               hagyták.</p>
            <p> Most ijedten futott Vlad Erdélybe, s Tordára érkezve, ottan találta Mátyás királyt,
               ki hadseregével segítségére jött, s a törcsvári szoroson bevonult vele
               Oláhországba.</p>
            <p> Radul kisded serege ott állt szemközt a magyar király hatalmas hadával, s Vlad már
               előre képzelé magában a kínhalál minden nemeit, mellyel a foglyul esendő bojárokat
               fogja kivégeztetni.</p>
            <p> Ekkor egy hosszú sor fegyvertelen férfi indult meg az oláhok táborából, s egyenesen
               a király sátorának tartott. Radul volt az s első bojárjai, kik egész alázattal
               jelentek meg a király előtt, kinél éppen jelen volt Vlad.</p>
            <p> A <hi>cepes</hi> örvendve szólt a királyhoz:</p>
            <p> – Íme, kezedben vannak most, vágasd le őket egymás után.</p>
            <p> A király haragos szemmel utasítá vissza e mondást, s inte Radulnak, hogy
               beszéljen.</p>
            <p> – Mit hoztatok és mit kívántok?</p>
            <p> – Hódolatot hoztunk és hűséget, uram, s igazságot kérünk és bosszút.</p>
            <p> – Ki ellen?</p>
            <p> – Vlad ellen, kinek neve <hi>cepes.</hi>
            </p>
            <p> És ekkor előálltak sorba a bojárok és ujjal mutatának Vladra, szemére hányva
               bűneit.</p>
            <p> – Te voltál, ki ötszáz bojárcsaládot, férfiakat, nőket, gyermekeket összehívattál, s
               azokat orozva legyilkoltattad.</p>
            <p> – Te voltál, ki négyszáz magyart, akik Oláhországban laktak, egy pajtába zárattál, s
               akkor rájuk gyújtattad a házat, s magad gyönyörködve nézted, mint halnak meg mind a
               tűzben.</p>
            <p> – Te voltál, ki a Fogaras földjére berontva, az omlasi uradalmat elpusztítád, s a
               székelyeket és szászokat karóba vonattad, s akkor ebédedet odavitetted és a kínlódók
               egészségére ittál kacagva.</p>
            <p> Vlad dühösen rántott kardot e vádakra, de Mátyás egy intésére kivevék azt kezéből a
               testőrök.</p>
            <p> – Én bírád vagyok, nem fegyvertársad – szólt a király szigorúan, s azzal biztató
               jobbját nyújtá Radulnak, s megerősíté őt a vajdaságban, Vladot pedig fogságba küldé
               Budára, hol tizennégy évig ült bűnei zsoldjában.</p>
            <p> Bár Radul Mohammed híve volt, és Vlad Mohammed ellensége, az igazságos király mégis
               amazt oltalmazá, s emezt bünteté meg, mert az igazság mindenek felett való.</p>
         </div>
         <div type="chapter">
            <head>Mátyás király és a magyar korona</head>
            <p> Öt év óta volt már Mátyás Magyarhon királya, és még mindig nem volt megkoronázva. A
               korona Frigyes császár kezében volt, kinek azt László anyja adta által, s e nagybecsű
               ereklyét csak erős feltételek alatt akarta kiadni a császár.</p>
            <p> Nemcsak nagy pénzbeli összeget kellett érte adni, hanem az ország védváraiból is
               többeket; a császár címei közt meg kellett hagyatni a magyar király címét is, és
               Frigyes császár fiává fogadta Mátyást, úgyhogy ez őt atyjának, amaz viszont ezt
               fiának nevezte. Azon esetre pedig, ha Mátyás törvényes fiúörökös nélkül halna meg, az
               országnak Frigyes császárra vagy az ő utódaira kelle szállani.</p>
            <p> E szerződést aláírták az ország rendei, midőn azonban a koronát át kellett volna
               venni, kitűnt, hogy Frigyes császár a régi korona mintájára egy tökéletesen hasonló
               másikat csináltatott, attól tartván, hogy a valódit ellopják. Azonban az öreg Palóczy
               László, ki évek előtt bátyjánál, az esztergomi érseknél sokszor látta a koronát,
               mindjárt ráismert a kettő közül az igazira egy finom repedésről, mely a korona
               hátulján levő saphir kőben látható, s így visszahozatott ismét e szent ereklye
               Magyarországba nagy diadallal; és még nagyobb diadallal tétetett az ifjú király
               babérkoszorús fejére.</p>
            <p> Mielőtt a szent koronát fejére tette volna Mátyás, előbb meg akarta azt érdemelni.
               Ali bég vesztett csatái után maga a király indult meg a török ellen, s Jajca városát
               véres csata után elfoglalta. Maga a török vezér, Harám bég, négyszázadmagával
               menekült a fellegvárba. Mátyás ostrom alávette a várat, s tíz hét múlva birtokában
               volt az Harám béggel együtt; s két hó múlva fegyverrel foglalá vissza egész Boszniát;
               csak ezután tért vissza Fehérvárra, s ott megkoronáztatott az európai udvarok
               követeinek jelenlétében.</p>
            <p> Jellemzetes azon korra és királyra nézve azon mondat, melyet ez alkalommal Mátyás a
               francia királynak írt:</p>
            <p> „Ha Magyarország csak saját érdekeiért harcolna az ottománnal, régen módjában lett
               volna a legkedvezőbb feltételek mellett békét kötni vele, s akkor a török fegyvereket
               Európa egyéb tartományai éreznék meg. De Magyarország az egész keresztyénség ügyéért
               harcol.”</p>
            <p> E szavak azért írattak, mivel mindazon népeket, kik távolabb voltak az ozman
               határoktól, nehezen lehetett rávenni, hogy az egyedül küzdő magyarnak segítségére
               jöjjenek, azt állíták, hogy a veszély csak Magyarországot fenyegeti.</p>
            <p> A pápa felszólítá Európa minden fejedelmeit, hogy siessenek a magyar király
               védelmére, de azok örökké csak ígéretnél maradtak, s a hatalmas előkészületnek ritkán
               lett eredménye.</p>
            <p> Mohammed pedig nem tudta elfelejteni a jajcai kudarcot, s előre küldé Minnet béget,
               hogy Boszniában egész Jajcáig készítsen számára utat. Mátyás Zápolyát küldé ellene,
               hogy Jajca előtt állítsa meg. Míg az olasz fejedelmek üres biztatásokkal halaszták az
               időt, azalatt megjelent Mohammed Jajca vára alatt, s oda beszorítva Zápolyát, elkezdé
               azt ostromolni.</p>
            <p> Húsz napig védték már vitézül a várat; egy napon oly rést lőttek a törökök, hogy egy
               csoport keresztülrontott rajta. S egy óriás zászlóvivő török felrohant már a
               bástyatoronyba, hogy a zászlót kitűzze, de odafenn a toronyőr birokra kapott vele, s
               minthogy erősebb levén, le nem győzheté, átnyalábolta hirtelen s magával együtt
               lerántotta a sáncárok hegyes karói közé.</p>
            <p> Ez volt az utolsó küzdelmes nap az ostromlottakra nézve, mert Mátyás már ekkor
               sietve jött szabadításukra, s Mohammednek eszébe jutott a belgrádi nap; rá nézve
               végzetteljes volt a Hunyady név; hirtelen félbeszakasztá az ostromot, otthagyta nehéz
               ágyúit s kivonult Boszniából.</p>
            <p> Innen Szerbiának fordult Mátyás; ostrommal bevette Szebernik várát gazdag
               ezüstbányáival; de Zvornik ostrománál nyugtalanság tört ki seregében, mely
               kényszeríté Magyarországra visszahúzódni.</p>
            <p> Mindemellett átlátta a szultán, hogy ha a magyar önmagával békében van s
               szomszédaival egyetért, fegyverrel meg nem törheti. Tehát arannyal akarta őt
               megtörni. Nagy kincsekkel külde követeket Velencébe és a magyar határra. Szövetséget
               ajánlva mindkét helyütt. De a velencések visszautasíták az ajánlatot, Mátyás pedig a
               határon sem ereszté át a követeket.</p>
            <p> Erre nagy esküvést tett a szultán, hogy minden erejével megbünteti azokat, kik
               gyanús barátságát elfogadni nem akarták, s Magyar-, Cseh- és Lengyelországot,
               Dalmáciát, Istriát és Németországot hadaival elözönli. Azonban Ázsiában gyűlt meg a
               baja, s oda volt kénytelen hadaival fordulni.</p>
         </div>
         <div type="chapter">
            <head>Erdélyi zavarok</head>
            <p> Magyarország legnépszerűbb királya ellen szüntelen szították a belháborgást. A
               szebeni királybírónak, Roth Benedek uramnak egyszer az jutott eszébe, hogy ő híres
               emberré teszi magát, és felbiztatá a becsületes szászokat, hogy válasszanak Erdély
               számára királyt.</p>
            <p> Az erdélyi rokonok tehát jónak látták, István vajda moldovai fejedelem segítségében
               bízva, Mátyás ellen feltámadni, s János grófot kiáltották ki királynak.</p>
            <p> De nem soká tartott a dicsőség. Mátyás mint a villám, ott termett közöttük, s
               megjelenésére szétoszlottak a lázadó hadak. János gróf és a vezérek önként megadták
               magukat, Roth Benedek uram pedig elfutott világgá, hírét sem hallották többé.</p>
            <p> De István vajda is megadta az árát biztatásainak, mert Mátyás rajta rontott s
               városait elfoglalta, s Baján hétezer emberét levágta egy véres éjszakai csatában,
               mely alkalommal maga Mátyás is megsebesült egy rálőtt nyíl által.</p>
            <p> A harc eredménye az lett, hogy a vajda visszatért a magyar koronának fogadott
               hűségre.</p>
         </div>
         <div type="chapter">
            <head>A cseh háború</head>
            <p> A magyar soha sem tudott fanatikus lenni. Vallásos érzelmeit el kell ismerni, de ez
               érzelmek soha sem mentek a türelmetlenségig, s ezért valahányszor akarata ellen
               belesodortatott valami háborúba, melyet túlbuzgó igazak kezdtek holmi eretnekek
               ellen, azt mindig oly kénytelen-kedvetlen tevé, hogy rendesen elvesztette.</p>
            <p> Ez időben történt, hogy a szentszék Podiebrádot, a cseh királyt, minthogy a
               huszitákkal tartott, ünnepélyesen megátkozta, s ítéletet hozott ellene, mely szerint
               trónjától megfosztassék, s alattvalói az engedelmességtől feloldassanak.</p>
            <p> De Podiebrád alattvalói összegyűltek s ellenítéletet adtak ki, melyben királyuk
               tetteit helyeselék, s a pápa ítéletét az egész cseh nemzet ellenében senkinek sem
               volt kedve végrehajtani a világi fejedelmek közül.</p>
            <p> Végre Mátyást hívták fel a végrehajtásra.</p>
            <p> Már ekkor Mátyás és Podiebrád között régen vége volt minden rokoni szeretetnek.
               Podiebrád leánya, kit Mátyás nőül vett, régen meghalt; Magyarországnak választani
               kellett: vagy harcot Podiebráddal, vagy az ellenségeskedést az egész katholikus
               világgal.</p>
            <p> Mátyás az előbbit választá, kénytelen volt választani. Megindult hadaival, s Laa
               mellett bevárta Podiebrádot. Csak egy kis patak választá el a két sereget, de egyik
               sem akarta a harcot megkezdeni; mikor éppen semmi okuk sem volt egymásra haragudni.
               Mátyás még egyszer békítőül lépett fel, s hogy ki nem egyezhettek, csak azután
               kezdett hozzá mindkét fél a csatározáshoz. Azonban eldöntő ütközetre nem tudott
               kerülni sor.</p>
            <p> Apró csatákban, néhány vár elfoglalásában folyt le a harc; egyszer szinte elfogták a
               királyt kémlelő járatai alatt, később az igazhívők rendei kinevezték őt Csehország
               királyának.</p>
            <p> Azonban éppen azok, kikért harcolt, a morva és sziléziai rendek és a császár éppen
               nem segítették őt a harcban, az egészből egy bosszúságos eredménytelen hadjárat lett,
               mely nem termett Mátyás számára gondnál és veszteségnél egyebet; szerencséjére
               Magyarországnak, Podiebrád halála véget vetett a harcnak.</p>
            <p> Valóban ideje is volt a szükségtelen vérpazarlást abbahagyni, mert ezalatt az ország
               túlsó szélén erősen működtek a törökök, s egy szép éjszakán fölépíték egy sziget
               közepén Szabács várát, melyet fából készítettek s tíz mérföldnyiről vittek oda ezer
               teve hátán.</p>
         </div>
         <div type="chapter">
            <head>Mátyás és a lengyel király</head>
            <p> Míg Mátyás idegen koronák után járt, idegen érdekben, azalatt saját koronáját szinte
               elvesztette, ha oly jól nem illett volna az a fejére, bizony-bizony letaszítják azt
               onnan.</p>
            <p> A magyar főurak sehogy sem bírtak kibékülni azon gondolattal, hogy egy közülük, sőt
               nem is egy közülük, hanem egy közönséges erdélyi nemes üljön a magyar királyi trónon,
               s míg Mátyás a cseh birodalmat hódítgatá, azalatt idehaza a Garák, Ujlakyak és a
               velük tartó oligarcha párt Kázmér lengyel királyfit hívta meg a magyar királyi
               székre.</p>
            <p> Részesei voltak ez árulásnak a Rozgonyiak is, a legtiszteltebb magyar család utódai,
               s az esztergomi érsek Vitéz s a hazai költő Janus Pannonius, valódi nevén, Cesinge,
               pécsi püspök.</p>
            <p> A király hadi útjában hallá a zendülés hírét. Jelleméhez illő vonás, miként fogadta
               azt. Nem törődött vele. Tudta, hogy népe mennyire szereti. Beszélhettek a jó urak,
               ami nekik tetszett, a rémhírt küldözőknek azt íratta vissza az egri püspök által,
               hogy hagyjanak neki e „sörpincékben kelt újságokkal” békét.</p>
            <p> És azzal, mintha semmiről sem tudna, midőn Kasimir, a kegyes papnak nevelt ifjú
               megjelent országa határán, országgyűlést hirdetett a király Budára.</p>
            <p> Amint azonban a lengyel királyfi az országba tizenkétezer emberrel betört, Mátyás
               rögtön elfogatta Vitézt, ki azzal egyetértett, s a betörők ellen kiküldé Zápolyát, a
               szepesi grófot és Csupor erdélyi vajdát, hogy Kassát védjék meg ellenük.</p>
            <p> A következő napok megmutatták, mit tud tenni a magyar nép, fejedelme iránti
               szeretetből.</p>
            <p> Mátyás Pesten összpontosítá hadseregeit, s engedte a lengyel atyafiakat
               keresztül-kasul húzódni az országon.</p>
            <p> Azokkal azt hitették el a magyar pártos főurak, hogy az egész ország fel fog támadni
               Mátyás ellen, és íme most az összeesküvőkön kívül senki sem szaporítá a betörők
               seregét.</p>
            <p> Lejöttek egész Vácig, innen fölmentek Nyitráig; akkor Mátyás elfogta őket, s a
               hódító seregnek nem maradt egyéb sorsa, mint Nyitra várába bevenni magát s bevárni az
               ostromot.</p>
            <p> A jámbor Kázmér nemsokára maga könyörgött, hogy bocsássák őt haza; Mátyás engedte őt
               visszamenni, amerre jött, s ezzel a lázadásnak, háborúnak vége volt. A két főpap,
               Vitéz és Cesinge ez eset után bújában meghalt, Máyás soha sem állt rajtuk
               bosszút.</p>
            <p> Midőn Cesinge meghalt, a pécsi papság nem akarta őt eltemetni; emiatt Mátyás igen
               megfeddé őket s meghagyá, hogy ünnepélyesen eltemessék és sírkövére ugyanazon
               emlékmondatot véssék fel, melyet a költő életében készített e célra.</p>
            <p>
               <hi>„Hic situs est Janus, patrium qui primus ad Istrum Duxit laurigeras
                  ex Helicone Deas. Hunc saltem titulum Livor permitte sepulto, Invidiae non est in
                  monumento locus.”</hi>
            </p>
            <p> [Itt fekszik Janus, ki a hazai Dunához legelső vezeté a heliconi istennőket
               (múzsákat). Ez egyetlen címét hagyd meg az eltemetettnek kajánság. Nincs az
               irigységnek helye a sírkövek felett.]</p>
         </div>
         <div type="chapter">
            <head>Mátyás és a rabló urak</head>
            <p> Különös divat volt az a középszázadban, kivált Morva és Szilézia vidékein, hogy a
               magas urak valóságos mesterséget csináltak a rablásból. Sziklaváraikból lejártak a
                  <hi>publicumot</hi> zsarolni, az utazókat kifosztogatni,
               kereskedőket, földműveseket fáradságos keresményeiktől megrabolni, s gyakran a
               kirablott háznépeket éjszaka az utolsó csecsemőig legyilkolák.</p>
            <p> És ezek mind híres, neves urak voltak, kik ott ültek az országtanácsban s hozták a
               törvényt az apró tolvajokra.</p>
            <p> A szorongatott nép végre Mátyást mint védurát hívta fel a rabló urak ellen, s a
               király megjelent fekete seregével s ostromágyúval, s ledönté a rablóvárakat, és
               uraikat oda akasztatá tornyaik ablakába. Néhány példa üdvös hatást gyakorolt, a
               többiek átlátva, hogy a törvény a hatalmasokat is utoléri, felhagytak e dísztelen
               keresetmóddal, s tisztességesebb foglalkozás után láttak.</p>
         </div>
         <div type="chapter">
            <head>A lengyel hadjárat</head>
            <p> Kázmér királyifjú csak nagy könyörögtében szabadulhatott ki Mátyás kezeiből; most
               apja vissza akará Mátyásnak adni a kölcsönt, s míg a magyar király a rablóvárakat
               rontogatá, azalatt ő Fridrik császárral szövetkezve negyvenezer gyalog és húszezer
               lovassal támadt Mátyás ellen.</p>
            <p> Mátyás Boroszlóban állt akkor nem több, mint tizenhatezer emberrel. Azon hírre, hogy
               Kázmér közelít, ő vendégséget és lovagjátékokat adott.</p>
            <p> Kázmér büszkén nyomult előre, s míg ő saját országát fedetlen hagyta, azalatt
               Zápolya és Kinizsi Pál háta mögött berontottak s Krakkóig elpusztíták azt. Kázmér
               csak haladt előre.</p>
            <p> Brieg előtt azonban két ellenség állítá meg; egyik a magyar helyőrsereg, másik az
               éhség. Hatszáz szekér eleséggel megrakva, az oppelni magyar sereg kezébe jutott, s
               Kázmér hadai éheztek, míg csak a cseh király friss élelmiszerekkel és húszezernyi
               haddal hozzá nem csatlakozott. Ekkor jóllakva és megerősödve, otthagyta Brieget és
               ment Breslau alá.</p>
            <p> Mátyás visszaverte az első ostromot, ellenei veszteséggel vonultak vissza.</p>
            <p> Másnap éjjel roppant fényben úszott a város, a harangok szóltak, a piacon száz
               szurokfáklya lobogott. Az ostromlók azt hivék, hogy a város kigyulladt, s most
               gondolák, itt az idő segíteni a lakosoknak, eloltani azt saját vérükkel.</p>
            <p> Pedig e fény, e harangszó csak azon hírre történt, melyet éppen most hoztak meg
               Mátyás követei Nápolyból, hogy Ferdinánd király nőül adandja hozzá leányát,
               Beatrixot.</p>
            <p> Az ostromlók észrevevék csalódásukat s megveretve elhúzódtak a város alól, s
               nemsokára ők kérték Mátyást, hogy kössön békét, mely a három király személyes
               összejövetelére meg is állapíttatott.</p>
            <p> Ezt követte nemsokára Mátyás király menyegzője Beatrix hercegasszonnyal, amiben több
               volt a dicsőség, mint az áldás.</p>
            <p> Míg a király az ország északi oldalán éreztette kardja súlyát, azalatt a déli
               szomszéd sem pihent; a török portyázók egész Nagyváradig pusztítottak, könnyű levén
               nekik Szabács várából átjönni.</p>
            <p> A király végre maga indult Szabács ellen. Ötezer janicsár volt benn a várban, kiknek
               a szultán saját kezével tűzte fel a kócsagot turbánjaikba, ami annyit jelentett, hogy
               egy sem fogja megadni magát a harcban.</p>
            <p> Mátyás körülfogta a várat, s hogy annak leggyöngébb oldalát kiismerje, egy
               csónakban, csupán fegyverhordozójától kísérve, körülevezé az erődítvényeket; a
               várbeliek fölismerték s elkezdtek rá lövöldözni. Egy szakállas golyó elhordá vele
               szemben ülő fegyverhordozóját; a király meg sem mozdult helyében s tovább folytatá a
               vizsgálódást. Éjjel a szüntelen mennydörgő ágyúk között aludt, csendesebben, mint
               mások a puha ágyon.</p>
            <p> Egy napon, midőn a futósáncok elkészültek, négy csapatot a fekete seregből elrejte
               azokba a király, s ekkor ostromot rendelt a kapuk ellen. Vitézül küzdöttek mindkét
               felől, a janicsárok nem hátráltak állásaikból. Ekkor Mátyás takarodót fúvatott az
               ostromlóknak; a törökök azt hivék, hogy meg vannak mentve, de e takarodó
               trombitaszava jel volt az elrejtett csapatoknak, hogy lábtóikat a vár túlsó oldalán
               felállítva, a sáncokra rohanjanak. A harc dühe megújult kétségbeeséssel az egyik
               részről, diadallal a másikról; Mátyás mindenütt jelen volt győzhetetlen feketéi
               élén.</p>
            <p> Reggelre elnémult a harci zaj; Mátyás úr volt Szabácsban. Ötezer janicsár közül egy
               sem adta meg magát, meghaltak mind, a nagyúr által feltűzött kócsaggal
               turbánjaikban.</p>
         </div>
         <div type="chapter">
            <head>Kenyérmezei diadal</head>
            <p> Szép Erdélyországbán, a Maros mentében van egy kis sík lapály, kétoldalról hegyekkel
               beszegve, mely Alvinctól Szászvárosig terül. Ezt nevezik Kenyérmezőnek.</p>
            <p> Mintha már a természet is csatatérnek alkotta volna. Három ízben volt a helyen nagy,
               véres, eldöntő ütközet, egy-egy temető nincs oly sűrűn beültetve sírhalmokkal, mint
               lenne a Kenyérmező, ha az ott elesetteknek mind külön sírt ástak volna.</p>
            <p> Az ezernégyszázhetvenkilencedik évben Ali bég százezer emberrel rohant be Erdély
               virányaira, s vérrel és könnyekkel áztatá meg a vidéket Gyulafehérvárig.</p>
            <p> Erdély kormányzója volt azon idő szerint Báthory István, derék, áldozatkész hazafi,
               amily vitéz a csatában, oly szűz érzelmű családi körében.</p>
            <p> Ali bég hadseregének Báthory nem állhatott rendes haddal ellent, minden ereje csak a
               bandériumokból állt s rendetlen oláh csapatokból; a rémhírre gyorsan üzent a
               kormányzó Temesvárra, hol akkor Kinizsi Pál székelt, tudósítva a veszélyről, futtában
               nem is üzenhetett neki többet.</p>
            <p> De bizonyos volt felőle, hogy Kinizsi, ha megtudja bajtársa veszedelmét, sietni fog
               védelmére, s ahol Kinizsi megjelen, baja van ott az ellenségnek.</p>
            <p> Ki volt ez a Kinizsi Pál? Egy egyszerű molnár fia, kit egyszer útjában meglátott
               Mátyás király, amint félkarjára ölté az egész malomkövet s másik kezével vágta azt. E
               hatalmas erőt nem hagyta elveszni a király, s nemsokára kitűnt, hogy nemcsak a
               karoknak, de a léleknek is rendkívüli ereje van az ifjúban, s íme Isten annyira
               fölvitte a dolgát, hogy most temesi bánná lett. Ki mondhatja, hogy csúszás-mászás
               vitte oda?</p>
            <p> Mintha a napot is tudná, mikor kell Kinizsinek megérkezni, oly bizton rendezé hadi
               tervét a vajda. Felszólítá a székelyeket, a szászokat, hogy gyülekezzenek mellé, fel
               is jöttek azok renddel, Kendi Antal vezeté a székelyeket, Csuka György, a nagyszebeni
               királybíró a derék szász harcosokat.</p>
            <p> Október tizenharmadika volt, szép derült őszi reggel; az egész sík mező mintha
               ezüsttel lett volna behúzva, úgy csillogott az őszi fényes pókhálótól, melyet a
               harmat belepett. Mint fog egy óra múlva e mező kinézni!</p>
            <p> Báthory korán reggel isteni tiszteletet tartott, s azzal hadnagyainak megparancsolá,
               hogy minden harcosnak adjanak egy hantot kezébe, tegye azt keblére, és ha a csatában
               leend, emlékezzék meg róla, hogy a haza fekszik szívén, s ha elesik, gondoljon rá
               örömmel, hogy hazájáért esett el.[46] </p>
            <p> A férfiak megesküvének győzni vagy meghalni, s háromszoros „Jézus!” kiáltással
               fogadák a zászlók kibontását; mire a harmadik kiáltás elhangzott, íme mint a raj,
               ereszkedik le a török had Alvinc felől, számra háromszorta nagyobb a magyarnál.</p>
            <p> Harmincezer rabot fűzött láncra Ali bég, azokat erős fedezet alatt hátrahagyá
               Balaméron, ami azt jelenté, hogy ő is harcra készül.</p>
            <p> Báthory ezalatt csatarendbe állítá seregét, balfelől egész a Sibót vízig állítá a
               szászokat és oláhokat, jobbszárnyra a Rumes hegy alá a székelyeket, középütt állt
               maga az erdélyi bandériumokkal.</p>
            <p> A szász atyafiaknak sok számadásuk volt már a szomszéddal, még a parancsszó előtt
               nekirohantak a törököknek, kik Alkenyér mellől jöttek felfelé; a csatazaj az oláhok
               tömegeit is magával ragadá; nagy sivalkodással nekizúdulának a székelyek is. E
               percben, amint Báthory meg akarja indítani a középet, lova elbotlik alatta, s
               lovagjával együtt a földre esik.</p>
            <p> A harcosok elsápadva rebegik: „rossz jel!”</p>
            <p> – Semmi rossz jel! – szól Báthory, ismét felpattanva lovára. – Akik Istenért és
               hazáért harcolnak, azokra nincsenek baljelek – s azzal kirántva kardját, ő maga
               vezeté lovasait az ellen derékhadai felé.</p>
            <p> Ali bég csapatai szétnyílnak a súlyos roham előtt, két-három hadsor legázolva
               fetreng a lovak lábai alatt, de kétannyi tömeg áll újra elő, s egy óra múlva egy
               összebomlott gombolyag lesz a két ellenséges tábor; nincs már sem csatarend, sem
               harci fordulatok, ember ember ellen küzd, csak a hánykódó zászlókról láthatni még,
               hol harcol a magyar, hol a török. Csak az a kérdés, hogy melyik fogy el hamarább?
               Kevesebb a magyar, neki kell elveszni. Már a vezér maga, jó Báthory István a hatodik
               sebet kapta a viadalban, most egyszerre ledöfik alatta a lovat, s ő lezuhan a porba,
               mellette, körülötte dühödten foly a harc, törökök, magyarok egymást legyilkolva
               hullanak melléje; holttestekből egész halom emelkedik ottan, hol a vezér fekszik, ki
               már szemeire érzi nehezedni a halál ujjait.</p>
            <p> E pillanatban megharsannak a kürtök, s az ellenség oldalában megjelennek Kinizsi
               páncélos vitézei, Rozgonyi huszárjai s Jaksics Demeter rácjai a Rumes felől. Régóta
               hallják már a viadalt és sietve jöttek, hogy el ne késsenek.</p>
            <p> A viadal megújul, Kinizsi mindkét kezébe kardot fogva jobbra-balra osztja a
               kikerülhetetlen halált. Mindenütt Báthoryt keresik szemei; az ő nevét hangoztatja
               egyre.</p>
            <p> A középen még egyre tartó vad viadal gyaníttatja, hogy ott kell lenni a vezérnek;
               Kinizsi utat tör odáig; mennydörgő szavára kiemelkedik a sebzett hős a halottak
               közül. „Báthory él!”, hangzik egyfelől, „Kinizsi jön!”, kiáltja a többi, s egy óráig
               tart még a harc, azontúl csak futók és üldözők viadala lesz az. A török sereg prédára
               hagyja táborát, rablott zsákmányát és diadalmas zászlóit, s fut, amerre futhat.</p>
            <p> A nap lemenőben; utolsó sugarát azok közül, kik reggel oly jó kedvvel üdvözölték,
               nyolcezer jó magyar vitéz, kétezer szász és oláh s harmincezer török nem látják.</p>
            <p> A győztes magyar had ott pihen meg a vér mezején, a harci tárogatóból lakomai dal
               zeng, s a győztes vezérnek jó kedve támad a vidám hangokra, táncra kerekedik a lobogó
               őrtűz mellett, s hogy ne táncoljon egyedül, felkap fogai közé egy elesett törököt és
               úgy járja vele a toborzót. Ez a Kinizsi Pál tánca.</p>
            <p> Báthory István kiépült sebeiből, s azon a helyen, hol lováról leesve a holtak között
               feküdt, kápolnát építtetett, hogy Istené legyen a diadal dicsősége.</p>
            <p> A kápolnának híre sincs már, de a kenyérmezei diadalra emlékezni fognak, amíg magyar
               szántja a vérrel öntözött mezőt.</p>
         </div>
         <div type="chapter">
            <head>Dzsem herceg</head>
            <p> A magyar történetekben alig fordul elő ezen név, pedig csak egy gondolaton, egy
               pillanaton múlt, hogy e névnél fogva a magyar és török egy nemzetté nem olvadt, s
               amilyen elfeleledett most a szerencsétlen Dzsem balsorsa, oly ragyogó, oly hírhedett
               lehetett volna annak szerencséje; és minden csak egy véletlen eseten függött, csak
               egy hajszálon, melynek kettészakadása ismét összezavará ama százágú gombolyagot,
               melynek világtörténet a neve.</p>
            <p> Ezernégyszáznyolcvanegyben megtért atyái sírjába a nagy Mohammed, a szultánok
               legvitézebbike, harminckét évig dicsteljes uralkodója az ozman nemzetnek, ki
               Sztambult meghódítá, s vasbuzogánnyal kezében tördelé szét a keleti Róma dicsőségének
               szobrait, midőn az elfoglalt Konstantinápoly utcáin végighaladt.</p>
            <p> Különös jellem volt Mohammed; belső világát senki sem volt képes kitanulni; mintha
               két lélek szorult volna belé; egyszer nemes szívű, másszor álnok, csalárd; szelíd az
               érzelgésig, majd kegyetlen, mint vérszomjú fenevad; a Mohammed név mellett, melytől
               remegni tanultak a népek, még egy másik neve is volt: <hi>Auni</hi> (a
               segítő). Mohammed volt a hős, a világreszkettető, Auni volt a <hi>költő,</hi> ki szerelmes verset írt és dalolt a hölgyek szép szeméről s a virágok
               nyílásáról. Azon költeményeket, miket a hárem virágai oly kedvesen énekelnek, a
               legnagyobb hadvezető írta, második Mohammed szultán.</p>
            <p> E kettős lélek arcában is ki volt fejezve. Ötvenkét éves koráig életvidám fehérpiros
               színét orcájának egy ránc sem ékteleníté, de magas homlokának hidegsége zavarta e
               hatást. Orrát egy korabeli költő papagáj csőréhez hasonlítja, mely cseresnyén
               nyugszik, ezzel valami hízelgőt akar mondani; szemei szelídek és nyájasak voltak, de
               szemöldeinek hajlásában veszedelmes harag volt; ajkának mosolygása éltetett, de szava
               ölt.</p>
            <p> Maga is jól tudá jelleme kettős alakját, s gondosan ápolta azt; midőn egy vezére
               titkait fürkészé, azt mondá neki: „Ha szakállamnak egy szála tudna arról, amit
               szívemben gondolok, kitépném azt és a tűzbe vetném.”</p>
            <p> Két fia maradt a szultánnak, Bajazid és Dzsem, vagy mint a keleti költők örömestebb
               nevezik őt: Zizim.</p>
            <p> Az apai kettős szellem e két fiúra látszott szállani, megosztva kétfelé. Zizim nemes
               szívű és szelíd, költői kedélyű ábrándos ifjú volt; vad, kegyetlen, hódításra vágyó
               Bajazid, és arcaik is akként öröklék apjuk vonásait; a rózsás tekintetet, a szelíd
               szemeket, a mosolygó ajkat Zizim, a haragos szemöldöt, az uralkodó homlokot, a
               sasorrt Bajazid.</p>
            <p> Bajazid volt harmincöt éves, Dzsem alig huszonkettő, midőn Mohammed meghalt.</p>
            <p> Nagyon távol laktak egymástól teljes életükben, sokkal távolabb, mint hogy egymást
               Mohammed életében kardjaikkal elérhették volna; amaz volt Kasztemuni, a régi
               Paphlagonia helytartója, ez Karamaniáé.</p>
            <p> Amennyire megtanulta gyűlölni Bajazidot a nép, annyira szerette Dzsemet; lovagias
               alakja, nemes, derült kedélye minden szívet megnyertek számára, míg Bajazidra, sötét
               szemöldeivel, hideg, háborító arcával, melyet olykor hízelgésre kényszeríte, rettegve
               gondolt mindenki.</p>
            <p> A megürült trón az elsőszülőttet illeté, ő öröklé a minden királyok királyának
               címét, s az ifjabb hercegre nézve a bátya uralkodásának kezdete volt a halálítélet.
               Az ozman státusbölcsészetnek legrégibb törvénye a testvérgyilkolás, mert az Alkorán
               szavai szerint „két kalifának nem szabad egy országban élni”.</p>
            <p> A bátrak, a hősök, kik Dzsemet szerették, nem akarták engedni, hogy a hős ifjú oly
               nyomorultul elvesszen, egy elmés kifogást gondoltak ki Bajazid ellen:</p>
            <p> „Nem Bajazid a trónra született herceg, mert az ő születésekor Mohammed még nem volt
               padisah, tehát Dzsemet illeti a trón.”</p>
            <p> És amit mondtak, amellett kardot is húztak, kitűzték a zendülési zászlót, Dzsem
               fejére feltűzték a gyémántos surgudzsált, s lóra ültetve vitézeiket, megesküvének,
               hogy csak őt fogják szultánul ismerni és megvédeni.</p>
            <p> A hős ifjú a lelkesült sereg élére állt s maga vezette azt bátyja ellen, ki
               Brussában várt reá hadaival.</p>
            <p> Itt, az ozman birodalom régi fővárosa előtt ütközött meg a két sereg; a karamaniai
               hősök csodáit mutatták e napon a vitézségnek, Dzsem kardja előtt omlott az ellen,
               mint a virágos fű, s hívei diadallal harcoltak a hős mellett, ki úgy vívott, mint
               illett a hadsereg legjobb vitézéhez.</p>
            <p> Bajazid serege elveszté a csatát, s Dzsem Brussa urává lőn.</p>
            <p> A birodalom egyik fele övé volt már, a másik bátyjáé, csak egy szűk tengerszoros
               választá el őket. Nemsokára össze kellett érni kardjaiknak.</p>
            <p> Ekkor egy tisztes ősz alak jelent meg Bajazid előtt, a hetvenéves fejedelmi hajadon,
                  <hi>Seldzsukátun,</hi> első Mohammed leánya, ki annyi hosszú év
               alatt jó szelleme, tanácsadója volt az ozman fejedelmeknek. Fehér hajfürjeihez nem
               illet, hogy magát arcra vesse az ifjú szultán előtt, hanem megölelte őt és könnyekkel
               szemeiben kérte, hogy ne ontsa a rokon vért, vessen véget a harcnak, melyben akárki
               győz, mindig az ozman vesztett, s béküljön ki testvérével, hiszen mindegyiknek egy
               világrész jut osztályrészül, elégedjék meg Európával s engedje Dzsemnek Ázsiát.</p>
            <p> A dölyfös Bajazid eltaszítá magától az ősz hercegnőt.</p>
            <p> – Az ozman fejedelmek nem ismerik rokonaikat másutt, mint a – sírboltban!</p>
            <p> Egy második csata Janiser mellett föndönfutóvá tette Dzsemet: megveretve, elüldözve,
               néhány hívével futott Egyiptomba, s mint hírlék, vesztett csatája után Mekkába
               zarándokolt. Egy év múlva új sereggel jött onnan vissza; újra mosolyogni kezdett reá
               a harci szerencse, az első győzelmek után néhány tartományt kért bátyjától; az
               karddal felelt neki, s Zizim a véres csatából most egyes-egyedül futott el,
               bolyongva, üldöztetve a tengerpartig jutott; nyomában mindenütt vérszomjú ellensége;
               ott egy bárkát pillanta meg s nem gondolva reá, ki a hajó birtokosa, berohant abba és
               védelemért esedezett.</p>
            <p> Az a rhodusi compthur hajója volt, a vitéz Aubusson lovagé, ki a Szent János vitézek
               élén hosszú harcot folytatott a török ellen, s most lábainál látta büszke Mohammed
               utódját, védelemért könyörögve. Megfogadta, hogy ki nem fogja adni ő, s midőn Dzsem
               üldözői a tengerpartra értek, már ekkor a hajó a parttól eltávozott, s Dzsem a hajó
               orrára állva, egy nyilat lőtt ki a partra, melyre búcsúszava volt írva
               Bajazidhoz:</p>
            <p>
               <hi>„Allah fizessen meg neked gyermekeidben!”</hi>
            </p>
            <p> A legsúlyosabb átok, amit egy muzulmán a másikra mondhat. Bajazidnak nem volt
               bátorsága testvérét Rhodusból elhozni, a lovagok kardjai sok rossz lapot teleírtak
               már az ozman történetekben; sokkal célszerűbbnek találta szerződést kötni a
               lovagokkal, ötvenezer aranyat kapjanak azért, hogy testvérét fejedelemhez illően
               tartsák, ötvenezret, hogy el ne eresszék. Mindkét fél meg volt elégedve a
               szerződéssel. De volt egy harmadik is: a török nép maga, kinek beleszólalása volt. A
               basák elszörnyedtek, megtudva, hogy szultánjuk a három világrészen uralkodó török
               birodalmat adófizetőjévé tette egy maroknyi népnek, egy kolostori rendnek, melynek
               minden birtoka nem több egy szigetnél s szárazföldi zárdáinál.</p>
            <p> A vén Ahmed, ki huszonnyolc év előtt első volt azok között, akik Konstantinápoly
               falaira hágtak, szemébe mondá a szultánnak, hogy a félholdat meggyalázta. A szultán
               nem merte őt nyíltan megöletni, hanem midőn hazament, útközben gyilkoltatá le egy
               néma eunuch által.</p>
            <p> Ez időben a magyar trónon Mátyás ült, kit nagynak csak azért nem nevezett az utókor,
               mert sokkal szebb melléknevet tarta fenn számára: az igazságost.</p>
            <p> A mozlimek sóhajtva tekintének az északi rokonokra, kik számra alig hatodrésze az ő
               népüknek, annyiszor harcoltak legjobb hőseik ellen diadalmas csatát, s kik most a
               vitéz, a nemes szívű fejedelem alatt országuk aranykorát élik, és egy nagy eszme
               keletkezett szívükben: ahelyett, hogy e két nemzet egymást rontsa, legyen egymás
               szövetségesévé.</p>
            <p> Éppen hadait rendezé a hős király, midőn a törökök küldöttei hozzá érkeztek.
               Ugyanazon hősök, kik a Hunyadyak fegyvereivel találkoztak Belgrád alatt, Kossovánál,
               Várna mellett és a Kenyérmezőn, most hódolattal jelentek meg Hunyady János fia előtt,
               s felszólíták őt, hogy fogadja testvérül Dzsem herceget, s vigye őt be Sztambulba a
               szultáni trónra.</p>
            <p> Mátyás messzeható lelke egy pillanatra átlátta az ebből támadó jövendőt.</p>
            <p> Két szomszéd és rokon nemzet testvéri kibékülése.</p>
            <p> Örök béke a keresztyén világ számára a törököktől.</p>
            <p> Magyarország, mint az ozmán birodalom védura, jövő századok áldását nyerendé meg, a
               török birodalom pedig a korszerű művelődés, szelídebb erkölcsök befolyása által,
               lépést haladt volna a többi Európával; azon romlás helyett, mit később az elvadult
               ozman faj a meghódított Magyarhonra hozott, ez árasztott volna arra megfordított
               viszonyban éltető áldást.</p>
            <p> Mindezt jól látta Mátyás, és elfogadá Zizim ajánlatát.</p>
            <p> Helyeslé azt a pápa és világi fejedelmek mind.</p>
            <p> Dzsem szelíd volt és műveltségre képes, Mátyás hatalmas és lélekerős: egy csepp vért
               sem kellett volna többet ontani Európának amiatt, hogy a török barbarismus ellen
               műveltségét védje; a műveltség hódította volna meg e fajt és testvére leendett az a
               magyarnál fogva a többi népeknek; többé nem vívott volna a félhold a kereszttel
               csatát, ha két oly fejedelem, mint Mátyás és Zizim népeiket egy célra vezérfik.</p>
            <p> Másfél századdal előbbre volna most a világ.</p>
            <p> Csak egy hajszál, csak egy kiszámítatlan gondolat tartá még.</p>
            <p> S mi volt e véletlen gondolat?</p>
            <p> Az, hogy a Johannita vitézek ötvenezer aranyat kaptak Bajazidtól, hogy Dzsemet ki ne
               adják Mátyásnak. És a lovagok az ötvenezer aranyat jobbnak találták ma, mint az egész
               világ boldogságát a jövő században, mint Európa nyugalmát, mint az emberiség
               művelődését, mint a világbékét és saját szerzetük jövőjét; elzárták az áldást a
               világtól!</p>
            <p> Mátyás nagyszerű terve semmivé lett, de lelkében oly erős volt már azon eszme, hogy
               a magyar és török fajnak nem kellene egymást pusztítani, hogy többé sem a pápa, sem
               az európai hatalmak rá nem bírhatták, hogy a mozlimek ellen hadat vezessen, s midőn
               nemsokára maga Bajazid ajánlá neki a békét, Mátyás elfogadta azt: ha Bajazidé helyett
               Dzsem békülő jobbja lett volna az, a béke hosszabb és boldogabb leendett.</p>
            <p> A boldogtalan Dzsemet később Franciaországba vitték, a Dauphiné rideg bércei közé,
               ott sírta el dicsőségről szőtt álmait s a szép idegen virágszál, Sassenage Ilonka
               iránti szerelmét magasztos verseiben.</p>
            <p> A költészetet ő öröklé Mohammedtől, kit Auninak is neveztek.</p>
            <p> Végre Ince pápa váltotta őt magához s úgy bánt vele, mint fejedelemmel és fiával; de
               utána következett Borgia Sándor s Dzsemnek meg kelle ismerkednie a hírhedett <hi>fehér porral,</hi> mely a Borgiák találmánya volt. Lassan emésztő
               halállal múlt ki. Hamvait Brussába viteté hajón Bajazid, s őseihez temetteté el. – Az
               ozman fejedelmek csak a sírboltban ismernek rokont. – Ugyanazon hajó, mely Dzsemet
               elszállítá, Borgiának háromszázezer aranyat hozott Bajazidtól. Ez volt Dzsem ára.</p>
            <p> Amit Zizim testvérének jósolt a kilőtt nyílra írva, beteljesült rajta. Három fia
               volt; kettő egyenként feltámadt ellene, egyiket megfojtatá, a másikat megmérgezé. De
               a harmadik, Szelim kétszer megveretve apjától, harmadszor megbuktatá őt, és letaszítá
               trónjáról. A trónvesztett szultánok pedig nem szoktak sokáig élni. Borgia fehér
               porából az ő számára is maradt még.</p>
            <p> Bajazid éltében mind összegyűjté azt a port, ami saruin és ruháin ragadt, midőn a
               keresztyének ellen harcolt, s meghagyá, hogy halálakor e port hintsék arcára, mely
               által sírja illatosabb leend Arabia fűszereinél. Így történt.</p>
            <p> Bajazid elfeledve alszik ősei sorában. Nevét nem említik a hősök között; míg Dzsem,
               a költő, örökké él a nép ajkán, s dalait éneklik az arab leánykák.</p>
            <p> A világszellem pedig azóta is keresi a gombolyag fonalát, melyet Mátyásnál
               elszalasztott, a török és keresztyén világ viszonyaira nézve – vajon megtalálja-e
               valaha?</p>
         </div>
         <div type="chapter">
            <head>Mátyás Bécsben</head>
            <p> Legnagyobb az a diadal, melyet valaki saját maga fölött nyert. Ily diadal volt azon
               mérséklet, mellyel Mátyás Fridrik császár irányában viseltetett.</p>
            <p> Trónra lépésének első napja óta folyvást gyűlölettel, ármánnyal, ellenséges
               indulattal találkozott Fridrik részéről, sokszor fel is emelte fegyverét, hogy
               bosszút álljon érte; de a római szentatya s a keresztyén szövetségesek mindig
               kiengesztelék a felingerelt királyt, s más irányt adtak a felemelt fegyvernek.
               Sohasem mondták azt, hogy nincs igaza, hanem azt köték szívére, hogy amíg délen a
               keresztyénségnek közös ellensége fenyegeti egész Európát, ne vesztegesse addig erejét
               keresztyén szomszédai ellen.</p>
            <p> Éppen nagy hadjáratra készült Mátyás Bajazid ellen, amidőn három hírnök érkezik
               hozzá a táborba: egyik tudósítja, hogy az olasz fejedelmek megtagadták az ígért
               segélypénzt a török ellen folytatandó hadra, másik hírül hozá, hogy Fridrik császár a
               negyedszer kötött szövetség dacára újra berontott Magyarországra s elpusztítá a
               szomszéd vármegyéket, a harmadik török részről jött, s a Bajazid által ajánlott
               békefeltételeket hozá meg.</p>
            <p> Mátyás rögtön visszafordítá seregeit, Bajazid ajánlatát elfogadta, csapatait kivonta
               az olaszokkal határos tartományokból s fordult velük Fridrik ellen.</p>
            <p> Utolsó csapást készíte ellene ezúttal és elháríthatatlant.</p>
            <p> A török seregek azonnal eláraszták a velencei birtokot, beütöttek magába
               Olaszországba, s remegni taníták az egymással civódó oligarchákat. Azok ám
               meggyőződhettek felőle, hogy ha Mátyás karja nincs közöttük, mi vár reájuk az ozman
               szomszédtól?</p>
            <p> Mátyás pedig készíté a harcot Fridrik ellen, ezúttal elszánva azt abba nem hagyni a
               teljes diadalig.</p>
            <p> A hadüzenés után tudtul adá Németország rendjeinek, miszerint a kitörendő harc
               egyedül őt és Fridriket illeti, azért őrizkedjenek ezt segíteni; amit azok nem is
               tevének; sorsára hagyták a nagyravágyó uralkodót.</p>
            <p> Nyár közepén volt 1482-ben, midőn Mátyás megindítá seregeit Haimburg ellen. Az
               előhadat Zápolya vezénylette, s cirkáló sereggel Zelényi száguldozott egész
               Bécsújváros kapujáig.</p>
            <p> Nyolcvan váltott ló vontatta az óriás ágyút, melyet vargamozsárnak neveztek,
               Haimburgig.</p>
            <p> A pápa új intő levelet írt, de az későn érkezett már. Haimburg falai le voltak
               döntve, s Mátyás ura a várnak és városnak.</p>
            <p> A télig nem történt újabb harc; amint kinyílt az idő, a király újra megkezdé a
               hadjáratot. Dávidházy István, derék vitéz küldetett ki Bruckot ostromolni.</p>
            <p> Négy hónapig tartá zár alatt a vezér a várost; hogy az fel nem adta magát, végre egy
               napon ostromot fúvatott, s saját maga állva hadai élére, felrontott a falakra s hat
               óráig tartó harcban elfoglalá a várost, mire a várőrség kinyitá a fellegvár kapuit és
               meghódolt.</p>
            <p> Csaknem ugyanez időben esett Klosterneuburg és Szent Pölten is a magyar vezérek
               kezébe.</p>
            <p> Fridrik megrettenve a király ellenállhatatlan előhaladásán, még egyszer fölszólítá a
               pápát, hogy vesse közbe magát.</p>
            <p> E kívánatra megérkezett Castella püspök, a két fejedelmet kibékítendő. Első volt
               Fridrik, kit meghallgatott. A fejedelem azt nyilvánítá előtte, hogy Mátyás úgysem
               fogja sokáig folytathatni a hadat, mert csaknem ínséggel küzd már, sem pénze, sem
               fegyvere, olcsó lesz a béke.</p>
            <p> De midőn Castella megérkezett Budára, elmondá neki Mátyás a harc okait; hogy Fridrik
               minden szomszédjait harcra ingerlé ellene, még saját nemzetét is, s valahányszor a
               török ellen indult a király: országa túlsó határán mindig fegyverrel ütött be a
               császár, szövetségét sohasem tartá. És midőn végre a harc költséges voltát emlegeté
               előtte a követ, elvezeté őt a király kincstárába s megmutatá neki azon kincshalmazt,
               melyet okos takarékossággal országa számára félrerakott. Ötven társzekér nem bírta
               volna azt el.</p>
            <p> A küldött hiába fáradt, hiába nyeré meg a királyné, Beatrix pártfogását; Mátyást
               soha sem kormányzá senki.</p>
            <p> A következő tavaszon újra megindult a bajnok Dávidházy, most már egyenesen Bécs
               ellen. Ott is végzé dicsteljes életét, az első csatában egy ágyúgolyó elhordta jobb
               karját, abba halt meg.</p>
            <p> Máyás jöttének hírére elhagyta Fridrik Bécset. Vezéreire bízta annak megmentését,
               maga kincseivel és leányával Linzbe vonult fel.</p>
            <p> Hét hónapig állotta ki Korneuburg vitéz őrsége az ostromot, végre az éhség
               kényszeríté őket felhagyni a védelemmel. E hely birtokával Bécstől el volt zárva az
               élelmezés vízi úton; korán januárban, csikorgó tél közepén vezeté át Mátyás hadait a
               Duna jegén Bécs kapui alá.</p>
            <p> A város kétségbeesett védelemre volt felkészülve; Mátyás jól tudta ezt, s neki
               drágább volt mind saját jó magyarjai, mind keresztyén ellenei vére, hogysem azt
               könnyelműen pazarlotta volna, midőn más eszközzel is célt érhetett; elfoglalva a
               táborhidat és külvárosokat, körülzárá a belső várost s engedte benn nyugodni a jó
               bécsieket. Vele voltak kipróbált hadvezérei: Zápolya, Ujlaky, Gara és Ország Mihály,
               a nádor.</p>
            <p> Egy estve, midőn Ebersdorf alatt a király egy halászkunyhóban vacsorált vezéreivel
               együtt, egyszerre egy ágyúlövés történik a helységből, s egy golyó a kunyhó nádfalán
               keresztültörve, halva teríti le Ország Mihályt helyéről. E golyó Mátyásnak volt
               szánva. A derék nádor, midőn estve a kunyhóba léptek, egy tenyérnyi fekete foltot
               vett észre a kunyhó oldalára festve azon a helyen, hol a király szokott rendesen
               ülni. Mintha valami rosszat sejtett volna, sietett ő maga elfoglalni azon helyet, s
               Mátyás máshová telepedett le.</p>
            <p> Azon helyet a király egyik cseh titkára, Jaroszláv jegyzé meg, s átszökve az
               ellenséghez, tudósítá afelől. Jól céloztak; de mégsem Mátyás esett el.</p>
            <p> A király felingerelve ez árulás által, rögtön ostromot fúvatott, s Eberdorf egy perc
               alatt el volt foglalva; ott találtatott az áruló Jaroszláv is; de már ezt irgalom
               nélkül felakaszták.</p>
            <p> A bécsieket ezalatt a leggonoszabb ellenség kezdé ostromlani – az éhség; annyira
               ment már az élelmiszerek drágasága, hogy egy véka lisztet száz forinttal fizettek,
               ami nagy pénz volt akkor, két ökör ára boldog időkben.</p>
            <p> Követeik találtak alkalmat a magyar seregen keresztülszökhetni, hogy a Linzben
               mulató Fridriket tudósítsák éhségük és szorongattatásuk felől s kérjék, hogy siessen
               a várost felmenteni.</p>
            <p> Fridrik éppen üvegfúvással mulatta magát. A válasz, mit a követeknek adott,
               sajátságos:</p>
            <p> – Nagyon jólesik nektek, hogy éheztek; éppen így éheztettetek ti engem ezelőtt
               huszonkét évvel váramba bezárva.</p>
            <p> Ezzel a vigasztalással tértek vissza a küldöttek Bécsbe. Másnap föltétlenül feladták
               a lakosok a várost. A húsvétot Bécs falai közt ülte meg Mátyás király.</p>
            <p> Első tette az volt, hogy a bécsieknek minden kiváltságaikat és szabadalmaikat újból
               megerősíté s a Fridrik által rájuk vetett rendkívüli adót eltörülte.</p>
            <p> Másnap rögtön kiküldé Zápolyát, Kanizsait, Székelyt és Tettau Vilmost Bécsújhely
               ostromára; Fridrik sehol sem érezte magát többé biztosnak országában, nyolcszáz lovas
               kíséretében elhagyta Linzet, s úgy bujdokolt országról országra hazátlanul; ezen
               emlékezetes és őt magát jól jellemző mondással vigasztalódva:</p>
            <p> „Boldog, ki feledni tudja azt, mi visszahozhatatlanul elveszett.”</p>
            <p> S mintha attól tattott volna, hogy e mondatot magát is el találja felejteni,
               mindenütt, ajtókra, ablakokra felírta és karcolta azt.</p>
            <p> Mátyás kezébe pedig Szent János napján a felgyülekezett ausztriai rendek
               ünnepélyesen letevék a hódolási esküt.[47] </p>
         </div>
         <div type="chapter">
            <head>A szultán követei</head>
            <p> Az ötéves fegyvernyugvás alatt, mit Bajazid kötött Mátyással, három ízben küldött a
               szultán követséget a magyar királyhoz.</p>
            <p> Első követe Korneuburg alatt találta a királyt. Éppen a várat ostromolták, s Mátyás
               ott állt az ostromágyúk között; a követ elmondá a szultán üdvözletét, mire Mátyás
               rögtön válaszolt, de a jámbor török a rettentő ágyúdörgéstől egy szót sem értett a
               válaszból, s nem merte megkérdeni a királytól másodszor, hogy mit mondott, hanem
               visszatért üzenet nélkül.</p>
            <p> A második Visegrádon találta a királyt oly pompa és méltóságos fény közepette,
               milyet Sztambulban sem látott soha a török.</p>
            <p> A derék muzulmánnak elállt az elméje a király tekintete előtt, úgyhogy nem tudott
               egyebet rebegni, mint e szót: „<hi>A szultán üdvözöl!”</hi>
            </p>
            <p> Miután e köszöntést háromszor elmondá s többet nem bírt előhozni, Mátyás azt
               válaszolta neki:</p>
            <p> – Hasonlóan üdvözlöm és kérem, hogy küldjön náladnál bölcsebb követet.</p>
            <p> Úgy történt, Bajazid harmadszor is küldött a királyhoz, s csak a harmadik követ
               tudatá vele, hogy a szultán újabb három évre kívánja meghosszabbítani a békét.</p>
            <p> Mátyás elfogadta a kívánatot; az ő kardja többé össze nem csapott az ozmanéval.</p>
            <p> Európa minden fejedelmei csak nézők akartak lenni a nagy harcjátékban, mit a magyar
               a törökkel az ő érdekeikért folytat; Mátyás megfordítá a játékot, s a nézőkből
               szereplők lettek, a vihar félrevonult Magyarország fölül, s míg villámaival a
               szomszéd országokat gyújtogatá, idebenn áldás volt és jólét minden fedél alatt.</p>
            <p> Bölcsesség az országok fundamentoma!</p>
         </div>
         <div type="chapter">
            <head>Mátyás népszerűsége, adomák a nép ajkán</head>
            <p> Mátyás király kedvence volt és marad a magyar népnek mindenha. Harci diadalai mint
               hőst, bölcs intézkedései mint államférfit, hódításai mint országalkotót,
               igazságszeretete mint bírót, egyaránt magasra emelik fényes alakját. De a nép által
               szájról szájra hagyott adomák, legendák, mondák őrzik meg még inkább emlékét,
               melyeknek némelyike annyira jellemzi a kort, és annak alakjait, hogy méltán
               adatszámba jegyezhetjük fel.</p>
            <p> Ilyen a cinkotai kántorról szóló adoma.</p>
            <p> A cinkotai plébános, ócska oklevél alapján, azt kérte a királytól, hogy plébániáját
               emelje apátúrságra. A király ráállt a kívánságra; de azt a föltételt kötötte hozzá,
               hogy a plébános feleljen meg e három kérdésére: 1. Hol jön fel a nap? 2. Mennyit ér a
               király? 3. Mit gondol a király? A plébános kegyetlenül meg volt akadva feleletek
               dolgában. Kisegítette a bajból a kántor. A rendelt napra ő ment fel Budára a
               királyhoz a lelkész reverendájában. Meg is felelt rendén mind a három kérdésére a
               királynak. Az elsőre: hol kel fel a nap?, azt felelé: „Felségednek Budán, nekem
               Cinkotán”; a másodikra: mennyit ér a király? – „Ha Krisztus urunkat harminc ezüst
               pénzért adták el, akkor a király megért huszonkilencet. „A harmadikra, hogy mit
               gondol most a király?”, az volt a találó felelet: „Azt gondolja, hogy most a cinkotai
               plébánossal beszél, pedig csak a legalázatosabb szolgája, a cinkotai kántor áll a
               trón előtt.” – A királynak ez annyira megtetszett, hogy a kántort akarta felruházni
               az apátúrsággal, de amit az szerényen visszautasított, inkább azt a kegyet kívánta a
               királytól, hogy legyen Cinkotán az itce nagyobb, mint másutt. Innen maradt fenn a
               cinkotai nagy itcéről való népmonda.</p>
            <p> Hasonló közszájon forgó adomák Mátyás király életéből a „Róka fogta csuka, csuka
               fogta róka, varga fogta mind a kettő”; – az „Egyszer volt Budán kutyavásár”; – „A
               nagy tök és a nagy ökör”; – „A király nagy orra”; – „A tétényi bíró leánya”; – „Az
               árva Péter”; – „A három kérdés a vén paraszthoz”; – „A csóri csuka, nincsen mája”; –
               „A csiribiri emberek”; – a „Mátyás király mint szőlőkapás”; – a „Mátyás király
               lustái”; melyeket részint első iskolamestereink szájából hallottunk, részint a király
               tudósa, Galeotti följegyzései közt találunk. Egy ilyen jellemző adomát tett költői
               becsűvé Vörösmarty „Szép Ilonka” című remekszép balladájában.</p>
            <p> Mátyás királynak daliás alakját legjobban feltünteti a cseh óriással, Holubárral
               megvívott lovagias tornapárharca, melyben a hírhedett cseh vitézt úgy taszítá le
               nyergéből a király hatalmas dárdalökésével, hogy az lezuhantában a karját törte
               el.</p>
         </div>
         <div type="chapter">
            <head>Mátyás halála</head>
            <p> Mátyás és vele a magyar nemzet dicsőségük tetőpontján álltak.</p>
            <p> Meg akarta mutatni a világszellem, hová emelkedhetik egy nép nagy és nemes lelkű
               fejedelem alatt.</p>
            <p> Örült a szegény, vigadott a gazdag; a földműves bizton veté el gabonáját, nem
               kellett félnie, hogy azt idegen seregek lovainak patkói letapodják; a bajnok örömest
               ment a csatába, mert diadal várt reá ott is.</p>
            <p> Kívül hatalmas, belül erős volt az ország, harcainak nagy részét határain kívül
               viselte, s az 1485-ik évben Európa minden fejedelmei szövetséget kötöttek a magyar
               királlyal: köztük VIII. Károly francia király, Ferdinánd, Nápoly királya, Kazimir
               lengyel fejedelem és Bajazid szultán.</p>
            <p> Igazság honolt az egész birodalomban: a törvény egyenlően osztatott gazdagnak és
               szegénynek, a rablóvárak nem rettenték többé a békés lakosokat.</p>
            <p> Állandó hadserege volt az országnak, híres győzhetetlen légiók, csatában edzve,
               begyakorolva és jól fizetve. Nem kellett minden hadjáratnál felültetni a távol
               vármegyéket, s nagy tömegű rendetlen bandériumokkal menni az ellenség elé. A fekete
               sereg és az ostromágyúk megvédék az országot. Mátyás különböző fegyvernemekre osztá
               hadseregét s mindeniknek külön harcolásmódot rendelt. Voltak gyalogpáncélosai, nagy
               pajzsokkal, egyenes kardokkal, könnyűhuszárjai, a szárnyakon harcolók, a páncélosok
               sorai előtt álltak a lövészek és lándzsások, kik szabályszerűen visszavonultak, ha
               támadt az ellenség, s ismét előtörtek, ha visszaveretett. A fegyvergyakorlatok a régi
               római phalanxok idejére emlékeztettek. Ez állandó hadsereg állt húszezer lovasból,
               nyolcezer gyalogosból és kilencezer csataszekérből, melyek még akkor nagy szerepet
               játszottak az ütközetekben. Ezek mellett volt még a nyolcezernyi fekete sereg, melyet
               maga a király vezényelt. Ostromoknál nemcsak ágyúkat, hanem mázsás köveket hajító
               gépeket is használtak. E sereg évi zsoldja ment egymillió hatvanezer aranyra.
               Táborban szigorú rend tartatott, minden rablás, kicsapongás meg volt tiltva. Nőknek
               nem volt szabad a táborhoz közelíteni, részegség, káromkodás büntetve volt.
               Legforróbb nyáron, úgy mint leghidegebb télen helyt kellett állani mindenkinek, s
               maga a király adott abban példát. Midőn e hadi intézkedéseit dicsérték Mátyás előtt,
               ő azt felelte, hogy csak a régi görög és római hadvezérek tetteit kell tanulmányozni,
               s azokat az újabb viszonyok és változott körülményekhez alkalmazni, hogy a
               hadtudomány tökéletesedjék.[48] </p>
            <p> Nyitva volt az út mindenki számára, hogy hősi tettek vagy ész és tudomány után
               magának fényes állást szerezzen; a király maga kereste a hasznavehető embereket.
               Magyar Balázs, Kinizsi Pál, a két Zokoli, Csupor, a Dócziak és több más jelenkorunkig
               hírneves család fejei Mátyás alatt szerzék legelső hatalmukat; egy zsidó, hajdani
               nevén Erneszt, praktikus ismeretei és becsületessége által annyira vitte dolgát, hogy
               kikeresztelkedvén, Mátyás által kincstárnokává neveztetett ki; s hogy Mátyás
               kincstára mindig tele volt, az által eléggé igazolva van mind a kincstárnok
               becsületessége, mind a király emberismerete. Mátyás alatt emelkedett magasra a
               Zápolya-család is. Ennek ugyan jobb lett volna „Nevetlen falu” rideg magányában a
               Deákfalvi Deák telken élni és elmúlni, mint nagyravágyásával később mindazt
               lerontani, amit jótevője, a nagy király épített.</p>
            <p> Az ország népessége szaporodott. Mátyás fölkeresteté a kunok maradványait a
               Dnieszter és Búg között, s megtelepíté őket Magyarországban; megtudva, hogy a Kuma
               mellett még egy régi elmaradott magyar törzs él, azokért is kiküldé követeit, hogy
               őket behívják, azonban az orosz fejedelmek nem engedték meg a népvándorlást, s az
               elszakadt ősök visszatértek hegyeik közé.</p>
            <p> Az ipar, gazdászat, föld- és szőlőművelés felvirágzott. Máig is megmutatja a gömöri
               földműves azt a hegyet, melyen Mátyás saját kezeivel kapálta a parasztember szőlőjét
               s nevette a vele sorban izzadó főurakat, kiknek némelyike kidűlt a nem szokott
               munkából. Mindennemű kézművesek özönlöttek az országba, s Mátyás idejében már voltak
               a városok tornyain órák, ami nagy ritkaságnak tartatott másutt. Pompás épületek
               emelkedtek mindenütt a kor ízlése szerint, s pompa volt a király udvarában és jólét a
               jobbágyéban.</p>
            <p> A tudomány és művészet is hazájára talált Magyarországban, pompás szobrok,
               festmények ékesíték a királyi palotát és a főurak kastélyait; művészek, zenészek,
               énekesek ismerteték meg a nemesebb élvezeteket; s a legbecsesebb emlék, mit Mátyás
               magának emelt, volt a budai nagy könyvtár. Több mint ötvenezer darabból állt az, mind
               a legritkább, a legnevezetesebb munkák, miknek megszerzésére évenként
               harmincháromezer aranyat adott ki a király. Minden kötet díszes nyomás, vagy iratban,
               festvényekkel, aranynyomatú bőrbe kötve ezüst és arany kapoccsal; az állványok
               cédrusfából, hímzett selyemfüggönyökkel, sorban a termekben háromszáz antik művészi
               szobor, az előteremben astronomiai és erőműtani műszerek, középen óriási éggömb két
               angyal által emelve. Ilyen volt a budai könyvtár,[49] Mátyás alapítá a pozsonyi
               tudományos egyetemet is. A tudományok terén fáradozó férfiakat tudta jutalmazni, egy
               astronomiai munka írójának nyolcszáz aranyat és kétszáz arany évdíjat adott: itt
               azután igazán felsóhajthatunk, hogy boldog régi idők! A külföld legtudományosabb
               férfiait iparkodott honának megszerezni. Budán egy roppant épületet emeltetett,
               melyben negyvenezer tanuló ifjú számára legyen hely, hét nagy hallgatóteremmel minden
               oldalon, középen a tanárok lakaival; egy szárnya ez épületnek az orvosi kar védencei,
               betegei és gyógyszertára számára volt kijelölve. Óriási mű! Miért nem élhetett Mátyás
               még félszázadig!</p>
            <p> Mátyás állíttatá fel a legelső könyvnyomdát, mit Geréb László hozott Budára; a
               legelső mű, mit rajta nyomtak, volt a Chronica Hungarorum.</p>
            <p> Vala pedig ez azon időkben, amidőn Magyarország legelső főurai neveiket sem tudták
               leírni. Mily magasan állt Mátyás nemzetének legjobbjai fölött!</p>
            <p> És mind e dicsőségnek, hatalomnak, műveltségnek, nemzeti jólétnek vége lett harminc
               év alatt.</p>
            <p> Egy napon Mátyás éppen Bécsben levén, egy tányér anconai fügéből evett, melyet
               Beatrix maga nyújtott neki. Egy óra múlva elsötétültek szemei és nyelve megnémult,
               másnap meg volt halva.</p>
            <p> Gyanítják, és nem ok nélkül, hogy azon fügék meg voltak mérgezve.</p>
            <p> Mátyás ekkor éppen ötvenéves volt. Harminchárom évig uralkodott bölcsen és
               igazságosan népei fölött. Szobrot emelt neki az utókor Kolozsvárott, szülővárosában;
               de minden ércnél becsesebb emlék a később századokra fennmaradt közmondás:</p>
            <p> „Meghalt Mátyás király, oda az igazság!”</p>
         </div>
         <div type="chapter">
            <head>Mátyás után</head>
            <p> Mátyás halála után vége volt a magyar dicsőségnek.</p>
            <p> Azt a nagy szellemet, mely jót tudott alkotni a rosszból, egy ifjú öröklé, kit
               Corvinus Jánosnak neveztek.</p>
            <p> A nagy Mátyás természetes fia volt ő, ez idő szerint huszonkét éves ifjú, oly hős,
               oly eszes és oly nemes szívű, mint nagyapja, mint a Corvinusok valamennyien.</p>
            <p> Apjának szeme fénye, a hadsereg bálványa volt ő. Mielőtt meghalt a nagy király,[50]
               odahívatta magához – tán halála sejtelmében – országa nagyjait, a püspököket,
               érsekeket, zászlósurakat, grófokat, kiket ő emelt a hatalomra a porból, a semmiből,
               és megesküdteté őket, hogy holta után fia homlokára teendik a koronát.</p>
            <p> Mire ez erős eskü?</p>
            <p> Egy bűne volt az ifjú Jánosnak; nagy és nehéz bűn: az, hogy anyja nem volt Mátyásnak
               törvényes hitvese.</p>
            <p> A zászlósurak megesküdtek, Jánosnak átadták a király halála után a koronát, az
               ország kincseit és a királyi várakat.</p>
            <p> Alig hunyta le szemeit a nagy király, egyszerre négy kérője támadt a megözvegyült
               trónnak.</p>
            <p> Egyik volt Miksa római király, Fridrik császár fia, másik kettő Erzsébet fiai,
               Ulászló, cseh fejedelem és János Albert. Ez egy daliás hős, amaz egy gyámoltalan
               halandó. A negyedik volt Mátyás fia.</p>
            <p> A Rákoson összegyűlt rendek már csaknem fegyverre kaptak, négy külön pártra
               szakadva, midőn egy indítvány lecsillapítá a kitörőben levő polgárharcot; legyen
               Zápolya István a közbíró a nemzeti pártok között, akinek ő fogja ítélni a koronát, az
               legyen Magyarország királya.</p>
            <p> Ki ne nyugodott volna meg ebben? Zápolya húsz év előtt drabantok hadnagya
               Visegrádon, most az ország első főura Mátyás kegyelméből, meg fog emlékezni az
               esküről, melyet jótevője kezébe tett le.</p>
            <p> Midőn Zápolya Bécsben meghallá, hogy őt bízták meg királyválasztással, felkapta a
               földről kis hároméves fiát, Jánost, felkiáltva:</p>
            <p> – Csak ennyivel volnál nagyobb, most te lennél a király!</p>
            <p> E szóból ráismerünk.</p>
            <p> Aki maga uralkodni akar, annak nem kell erős uralkodó. Három hős volt a kitűzött
               trónkövetelők közt és egy tehetetlen. Bizonyára a nagyravágyó főúrnak azt kellett
               választani, amelyik leggyöngébb, Ulászlót, a jámbort, ki mindenhez keveset, az
               uralkodáshoz pedig legkevesebbet értett.</p>
            <p> Aranyidők következtek a főurakra. Hunyady Jánost elhagyták párthívei, János püspök
               rögtön utazott Morvába, zsoldjába fogadni a fekete sereget, s ugyanezen fekete sereg,
               és ugyanazon Kinizsi Pál és Báthory István, kiknek dicsősége Mátyáséval volt
               egybeforrva, a Horvátországba menekülő János herceg után eredve, a Sárvize mellett
               megtámadták az űzött királyfit, s amit az apjáról maradt örökéből magával vitt,
               prédára bocsáták és híveit leölték: a Corvin-család és híveinek birtokát feloszták
               egy más között. Így tépte szét önmagát a magyar.</p>
            <p> És Hunyady János nem fogott fegyvert a haza ellen, hanem meghódolt a választott
               királynak, s a koronázási ünnepélyen ő vitte előtte a koronát bársonyvánkoson.[51]
            </p>
         </div>
         <div type="chapter">
            <head>Dobzse László</head>
            <p> Jó, szelíd, jámbor lélek volt a választott király, ki nem vétett soha senkinek,
               engedett mindenkit cselekedni tetszése szerint, odaadta, amit kértek tőle, s akármit
               mondtak neki, azt felelte rá csehül: <hi>dobzse (jól van).</hi>
            </p>
            <p> Históriailag rajta maradt e mondás.</p>
            <p> Amilyen hatalmas volt az ország őelőtte, olyan nyomorult lett őalatta.</p>
            <p> Bécset, mit egykor hatalommal foglalt el dicső Mátyás, úgy vette vissza Miksa,
               mintha gyermekekkel lett volna csak dolga, s nem volt elég, hogy Ausztriából kiűzte a
               fejvesztett magyar hadat, hanem bejött Magyarországba, elfoglalta Veszprémet, bevette
               a királyok koronázásának székhelyét, Fehérvárt és kiraboltatá, s ott állt meg az
               ország szívének közepén, Buda falai alatt, Mátyás palotájával szemben, s a remegő
               magyar főrendeket nem szabadítá meg egyéb, mint Fridrik ismeretes fösvénysége, ki nem
               küldött pénzt fiának, s a zsoldos sereg szétoszlott Buda alatt, különben megtörténik,
               hogy Mátyás halála után egy évvel ostrommal veszi be Fridrik fia Budavárát.</p>
            <p> Észak felől ezalatt János Albert rontott be lengyel hadaival, s Kassát vette ostrom
               alá; pusztult, fogyott az ország mindenfelől, a fekete sereg vitézei rablók,
               kalandorok lettek, a magyar nemzet címerét megcsúfolták a világ négy részein; csaták
               eredménytelenül, békekötések szégyennel és veszteséggel.</p>
            <p> A kincstár, mely Mátyás alatt mindig tele volt, oly üres lett Ulászló alatt, hogy
               saját és családja szüksége fedezésére uzsorára volt kénytelen pénzt és élelmiszereket
               kölcsönözni. Azon históriai adoma, miszerint végtére a nyilvános pecsenyesütő sátorok
               alól hordatta ételét (miket máig is lacikonyhának neveznek utána), ha nem való is,
               teljesen kifejezi ezen nyomort, melybe tehetetlenségével magát és e szép országot
               süllyesztette.</p>
            <p> Hanem Zápolya célt ért, ő Magyarország nádora lett és ő uralkodott.</p>
            <p> Éles ellentétet képez a király szegénységéhez, a hon elhagyott sorsához a magyar
               főurak szertelen pompája.</p>
            <p> Midőn Ulászló békekötés végett összejött Lőcsén a lengyel királlyal, a magyar és
               lengyel főnemesek azon vetekedtek, hogy melyik bírja pompával felülmúlni a másikat.
               Zápolya István mindennap más meg más öltözetet és fegyverzetet vett föl. Egyszer
               aztán egy lengyel úr oly ruhát öltött magára, melyen nem látszott a posztó az
               igazgyöngytől és drágakövektől. Másnap Zápolya egészen egyszerű, fénytelen öltözetben
               jelent meg, de a nyakán volt egy gyémántcsat, mely egymaga többet ért, mint az egész
               lengyel úr öltözete. A lengyel le volt győzve a magyar főúr által.</p>
            <p> Milyen szépen megtisztelték ezen főurak egymást és magukat azáltal, hogy elismerék,
               miszerint rajtuk csak a ruha ér valamit, az ember csak ráadás.</p>
         </div>
         <div type="chapter">
            <head>Mátyás özvegye</head>
            <p> Alig hunyta be szemeit a nagy király, még könnyeztek a királyné szemei, s már ő a
               könnyeken át azt nézte, ki fog jövendő férje lenni?</p>
            <p> Akárki lesz, annak Magyarország királyának kell lenni.</p>
            <p> Innen képzelhető, mennyire ellene volt Beatrix annak, hogy Mátyás fia üljön a magyar
               trónra. Az már nős volt, s nem is vehette el Mátyás özvegyét.</p>
            <p> Amint megtudá, hogy kik a trónkövetelők, rögtön kiveté utánuk hálóit; amelyiket
               legközelebb találta, azt kínálta meg szeretetével.</p>
            <p> Miksa fejedelem sokkal egyenesebb lelkű volt, hogysem női kegyvadászás által akart
               volna jutni koronához; válaszában így szólítá meg Beatrixot:</p>
            <p> „Kedves anyám.”</p>
            <p> A férjvágyó nő halálos gyűlölettel fordult el tőle és Ulászló felé. Neki mindegy
               volt, akármelyik.</p>
            <p> Ulászló felhasználta a nagyravágyó özvegy ajánlatát, s megígérte, hogy nőül veszi,
               ha segíti őt a trónra jutni. Beatrix segítette. Többet is tett. Oly kegyekben
               részesíté, miket csak akkor lett volna szabad osztania, ha már azon gyűrű ujján
               leendett Ulászlónak, melyet Mátyás húzott neje ujjára.</p>
            <p> Ulászló sokáig hitegette az asszonyt; végre az nem állhatta tovább a biztatást, a
               rendek előtt követelé, hogy Ulászló vegye őt nőül. Nagyravágyásáért annyira megalázta
               magát, hogy követelése okául felhozta, miszerint Ulászló már azon szerelmi viszonyban
               is élt vele, melyben házastársak élnek.</p>
            <p> A magyar rendek pirulva fordultak el ez asszonytól; mert minden bűne között egy
               erényt mindig megtartott a magyar: a szűziességet. A királynét egyenesen elmozdíták
               követelésétől; főokul adták a terméketlenségét.</p>
            <p> Ekkor atyjához, a nápolyi királyhoz fordult Beatrix és a Borgiák közül választott
               pápához, mindkettő sürgeté Ulászló házasságát az özveggyel, de a király azt felelte,
               hogy inkább szeretné őt testvéréül fogadni.</p>
            <p> Végre találtak egy törvényt Csehország corpus jurisában, mely a cseh királyoknak
               megtiltja özvegyasszonyok nőül vételét. E törvénybe menekült a szorongattatott
               Ulászló, kit erőnek erejével férjül akartak adni Beatrixhoz.</p>
            <p> Akiben egy csepp képzelőtehetség van, elgondolhatja, mennyire rettegett a jámbor
               férfi ezen rettenetes asszonytól, akitől nem bírt menekülni.</p>
            <p> Beatrix végre pört indított ellene, elrablott becsület és csalás miatti elégtétel
               végett. Két évig folyt a per a consistorium előtt, akkor kimondatott, hogy az
               özvegynek nincs joga házasságot követelni, a titokban történtekről pedig jobb lesz
               örökre hallgatnia.</p>
            <p> Beatrix dühöngve hagyta el Magyarországot az ítélet után. Magánvagyona a költséges
               pörre ment fel, családja megbukott Nápolyban, és ő – a leghatalmasabb király özvegye,
               kinek milliók hódoltak egykor, elfeledve halt meg Ischia szigetén a legnagyobb nyomor
               és szegénységben.</p>
            <p> …Ez volt sorsa Mátyás király özvegyének.</p>
         </div>
         <div type="chapter">
            <head>Dózsa György</head>
            <p> Amit a nagy Mátyás meg nem kísértett, a török elleni irtó harcot, azt a jámbor
               Ulászlónak kelle megpróbálni. Mátyás, a hatalmas, a gazdag, a vitéz, a szerencsés, a
               lánglelkű Mátyás örült, hogy békét köthetett a szultánnal; hanem Ulászló, a
               tehetetlen, a szegény, a szerencsétlen, jámbor, együgyű érzé magát hivatva, hogy
               Európát megszabadítsa az ozmanoktól.</p>
            <p> A sors sem úgy akarta pedig.</p>
            <p> A két legnagyobb hőse a hazának, a törökök legvitézebb ellenei, az ifjú Hunyady
               János és Kinizsi halva voltak már. – Amaz ifjan, tele ábrándos szeretettel ifjú neje
               és öreg hazája iránt, ez vénen, szélütött nyelvvel, életében megnémulva tért meg a
               sírba. Halála előtt mindegyik vágott még egyet az ozman hatalmon, hogy legyen miről
               rájuk emlékezzenek: az ősz vezér Belgrád alatt verte még egyszer meg a törököt,
               Hunyady János Jajca előtt mutatá meg a töröknek, hogy eltanulta apjától a hadverést.
               Négyezer török maradt a csatatéren, s minden ágyúik ottvesztek. Örülhettek az ország
               ellenei, hogy nem Mátyás fia ült a trónra.</p>
            <p> Elszólítá őt is innen Magyarhon védszelleme. A török hadjáratból a keleti pestist
               hozta haza magával, s az ölte meg ifjan. Mindenki örült a dicső Corvin-utód
               halálának: még az özvegye is: aki férjhez ment rögtön egy német herceghez. Sokkal
               több bűne volt már e fajnak, semhogy az igazi emberek megmenthették volna.</p>
            <p> Éppen hároméves fegyverszünetet kötöttek a rendek Szelimmel, az új padisahval, midőn
               Bakács Tamás érsek megérkezett Rómából az apostoli bullával.</p>
            <p> E bulla keresztes harcra hívta fel a népet a török ellen, bűnbocsánatot hirdetve a
               résztvevőknek.</p>
            <p> Többen a komolyabb hazafiak közül megdöbbentek ez eszmére, s tanácsolták a
               királynak, hogy hagyja kihirdetlenül a bullát. A jámbor királynak nem volt szava az
               egész dologhoz, a dicsvágyó főpap keresztülvitte nagyravágyó tervét. 1514-dik év
               húsvétnapján Budán a Szent Zsigmond templomban nagy pompa és ünnepély közt
               kihirdettetett a bulla, és támadt abból nagy és rettenetes büntetés a magyar nemzet
               fejére.</p>
            <p> A főurak egyrészt örültek neki. Legalább egy csoport néptől megtisztult az ország: a
               sok csavargó, munkakerülő, pusztai rabló majd elvész a harcban, s nekik nem kell
               tartani a költséges bandériumokat.</p>
            <p> A kihirdetett bullára egyszerre felkavarodott a nép az ország minden vidékein;
               elhagyta mindenki földjeit, munkáját; kaszájából, cséphadaróiból fegyvert csinált, s
               százezrével gyűlt össze Pest alá, Nagyváradra, Kalocsára, Veszprémre, Fehérvárra.</p>
            <p> A néptolongás oly nagyszerű volt, hogy maga Bakács is visszadöbbent tőle. Negyven-,
               ötvenezernyi fegyveres csoport egy-egy tömegben. Ha ez ránk talál szakadni!</p>
            <p> Hajh! Egy Hunyady mit tudott volna e seregből csinálni! A fél világot meghódította
               volna. Ha Bakácsban Kapisztrán szelleme lángol, ő maga állt volna élükre, s
               kereszttel kezében vezette volna a félhold ellen. Így vezértelenül vesztegeltek a
               csoportok. A főurak egy sem akarta elvállalni a vezérséget. Hogy is lehetett volna
               az? Paraszthadnak parasztvezér kell.</p>
            <p> Akként történt. A Belgrád alatti harcok alkalmával egy dálnoki székely bajnok, Dózsa
               György, egy török csapat vezérét kettős viadalban megölte; e vitéz tettéért Budára
               felhívatott, s a király saját kezével akasztá nyakába a jutalmául osztott
               aranyláncot.</p>
            <p> Amint a daliás férfi skarlátruhába, aranysarkantyúkkal, bogláros övvel
               felöltöztetve, bátran, nem sokat szégyenkedve megállt a trón előtt, mindenkinek az
               jutott eszébe: ez jó lesz parasztvezérnek.</p>
            <p> Merész, délceg férfi volt, szava alkalmas parancsolásra, tekintete bátor és harcias.
               Ez jó lesz parasztvezérnek.</p>
            <p> Bakács Tamás maga adta át Györgynek a fehér zászlót a vörös kereszttel, melyet
               Rómában szenteltek, s azzal kivezeték őt a rákosi táborba, hol a nép ujjongva fogadta
               a saját porából támadt vezért, kinek az eddigi alvezérek szintén hűséget esküdtek.
               Legnevezetesebbek Lőrinc pap, a<hi> nagybotú;</hi> Mészáros, Kecskés és
               Bagos; mind közrendűek nevei.</p>
            <p> A tolongás egyre növekedett a táborokban, a nép tömegestül odahagyta falvait, az
               alsóbb rendű papoktól vezérelve. A nemes urak most látták, hogy mit cselekedtek. A
               munkás kezek odahagytak ekét és kapát, a földek ugaron maradtak, őrizetlen a nyájak;
               fizetetlen a dézsma és füstpénz. Ekkor jutott csak eszükbe, hogy meg kell akadályozni
               az áradást, mikor az már minden gátot elszakasztott. Most erővel tartották vissza
               embereiket, a szökevényeket elfogdosták, megkötözték, s akik vissza nem akartak
               menni, azoknak honnmaradt családjaikat büntették meg.</p>
            <p> Meghallák ezt a táborba gyülekezettek. Mindennap új meg új csoportok érkeztek
               hozzájuk, az ütések, a sebek helyeit mutogatva, miket üldöző uraik rajtuk ejtettek, s
               rémhíreket hordva a nemesség kegyetlenkedéseiről. A sereg zúgott és fegyverét
               köszörülte.</p>
            <p> A nagybotú Lőrinc pap prédikációi mindennap hangzottak a keresztes hadak között, de
               azok nem pogányról beszéltek, hanem a főurak erkölcstelen, romlott életéről,
               hazaárulásról, s hogy e jármot miért nem rázza le a nép erős nyakáról?</p>
            <p> Most rettent meg a főnemesség és a papság a felidézett szellemtől, egyszerre jött
               nagy ijedelemmel Bakács hírnöke, megtiltva a hirdetett kereszthadat, s parancsolva,
               hogy tegyék le a felgyülekezett hadak a fegyvert, s oszoljanak ismét haza.</p>
            <p> Ez volt a kitörő vész jelszava. Ahelyett hogy hazatért volna az összecsődített
               keresztes had, elkeserülten rohant Pest-Buda külvárosaira, s akit urat talált,
               elöl-utol ölte és gyilkolta, nem kérdezve, ki jó, ki rossz.</p>
            <p> Dózsa György kiáltványt intézett az ország minden falvaihoz, felhíva a föld népét a
               hűtlennek nevezett nemesség kiirtására, s a kiáltás nem volt puszta szó; néhány nap
               alatt vérben-lángban állt az ország, a kastélyok felgyújtattak, uraikat
               lemészárolták, s a vad düh letörölt mindent, ami <hi>fényest</hi>
               talált maga előtt.</p>
            <p> Maga Dózsa, a „szentelt kereszthad fejedelme”, mint magát nevezte, öt részre osztva
               seregét, egyet Pest alatt hagyott Szaleres Ambrus pesti polgár vezénylete alatt,
               másikat leküldé Lőrinc pappal a Bácskába, Barnabás papot Egerbe, ő maga Szegednek
               indult testvérével, Gerővel; a budai várból láthatták az egybegyűlt urak: merre jár,
               a felgyújtott paloták lángjáról az égen.</p>
            <p> – Mit tegyünk? – kiáltának kétségbeesve a király, a cardinalis és a főurak, senki
               sem talált tanácsot. Külföldre kellene menni segélyért.</p>
            <p> Ekkor elszégyenlé magát a hősök egyik ivadéka, Bornemisza János, s kivonva kardját,
               felkiálta:</p>
            <p> – Nyomorultul fogunk segélyért kiáltozni, midőn fejünk fölött ég a ház? Nem tudjuk-e
               magunk többé forgatni a kardot? Nincs itt idő tanácskozni, hanem cselekedni. Rögtön
               parancsot kell adni az erdélyi vajdának, hogy hadaival jöjjön szemközt a lázadók
               fővezérére; addig mi harcolunk ezekkel itt: most mutassa meg, aki nemes, hogy
               megérdemelte címerét!</p>
            <p> Bornemisza elhatározott szavai megmentették a dunántúli nemességet. Batthyány Ferenc
               és Móré László összegyűjték bandériumaikat, s kivonultak a Rákoson álló kurucokra (a
               „crux”-ról nevezték őket így).</p>
            <p> A lázadók csatarendben fogadták őket. Bornemisza előbb felszólítást intézett
               hozzájuk, hogy a király kegyelmére tegyék le a fegyvert! Maga Ambrus vezér megadta
               magát kevesedmagával; de a többi harcot ordított s vezéretlenül megütközött a
               nemességgel. Néhány óra alatt szét volt verve az egész rendetlen had, s futott, ki
               merre látott.</p>
            <p> Budán törvényt láttak a fogollyá estek fölött, s levágott orral és fülekkel bocsáták
               el, akinek a fejét meghagyták.</p>
            <p> A megcsúfított arcú béna kurucok látása még nagyobb dühre lázítá Dózsa hadait, s
               most már az egész pórság fegyvert ragadt, sőt Mármarosban a köznemesség is a
               lázadókhoz csapott, és segített a főurak várait lerontani.</p>
            <p> A pórvezér hatalma nagyobbra nőtt már, mint a királyé. Ulászló csak fejét csóválta,
               a cardinalis pedig mit tehetett egyebet, mint hogy az egész történetet versekbe
               szedte, de rosszakba.</p>
            <p> Míg az egyes csapatok Eger és Várad alatt a főnemesek apróbb dandáraival harcoltak,
               azalatt Dózsa György Szeged városát vívta. De a jó szegedi nép, melynek, valamint az
               egész tiszántúli vidéknek földmívesosztálya sokkal műveltebb, szorgalmasabb és
               gazdagabb a többinél, nem is volt soha úri kénynek annyira kitéve; egész erejével
               ellenállott a lázadó hadaknak, s Dózsa jobbnak találta átkelni a Tiszán, s Csanád
               ellen fordulni.</p>
            <p> Csáky Miklós csanádi püspök volt a város ura; a temesi bán, Báthory István megtudva
               a püspök veszélyét, sietve jött segélyére és sikerült vele egyesülnie, mielőtt Dózsa
               körülzáratta volna a várost.</p>
            <p> Dózsa megkezdé a harcot a vitéz főurakkal; korán reggeltől késő estig tartott az,
               egyfelől a kard, másfelől a kasza és a cséphadaró végzé a halál munkáit, s változó
               szerencse, egyenlő vitézség mellett a harci kocka megfordult egyszerre, Barnabás pap
               megfutott paskolt hadaival, Báthory István utána; a nehéz lovasság vérben gázolva
               üldözé a futókat a Tisza füzes mocsárjai közé; a nap munkája be volt végezve. Ekkor
               egyszerre mintha a földből támadnának elő, jobbról-balról új csapatok rohannak elő a
               fűzerdőkből Báthory lovasságára. Dózsa György áll előtte válogatott hadaival. A
               nemesség kelepcébe van csalva. Báthory megsebesítve esik le lováról, szerencséjére
               mellette harcoló társainak hullái eltakarják, a püspök fut, kevesedmagával a
               fellegvárba menekszik, a kuruc had elfoglalja a várost, leöldökli a főurakat, s
               templomot, oltárt kirabol.</p>
            <p> Báthory az éj sötétjében a Maros partjára menekült, ott egy csatából elszabadult
               lóra talált, azon átúsztatta a Marost, és szerencsésen megérkezett Temesvárra. De a
               püspök, midőn éjjel kiszökve a várból egy csónakon a Maroson fölfelé evezett, a
               kurucoktól elfogatott, s azok püspöki öltözetében rettentő kínok közt végezték ki.
               Megölettek a vele volt főurak is: Telegdy, Dóczy, Ravaszdy; Zólyomi Miklós
               várkastélyába menekült, de utána ment Lőrinc pap, s rágyújtá a kastélyt, s úgy nézte
               nagy diadallal, mint ég benne az öreg dalia három testvérével s azoknak
               családjaival.</p>
            <p> E diadal után kimondá György, hogy az országot újra fogja rendezni. A nép közt csak
               két rend legyen: polgár és paraszt, azok is egymással egyenlők, minden vagyon közös;
               a papok is mind egyenlők egymás között.</p>
            <p> Még azonban egy vár sem volt kezében, s addig korán volt hatalomról álmodozni.
               Temesvárt akará legelőbb bevenni. De azt Báthory védte, s az ostromágyúk ellen nem
               használt a kurucok haragja.</p>
            <p> Ekkor Dózsának egy merész gondolatja támadt: a város mellett folyik el a Temes és a
               Béga; a kuruc vezér elkezdett előbb nagy töltéseket hányatni a város körül, oly
               magasra, hogy a vár bástyáin túl emelkedjenek; akkor nekiállítá embereit a két
               folyamnak, hogy levert karókkal és rőzsékkel zárják el a víz folyását. Ki akarta
               önteni Temesvárból a benn levőket. Az óriási munka gyorsan haladt előre, a roppant
               munkás nép erőfeszítése lehetővé tette a képtelen eszmét, s Báthory már a védhetetlen
               végveszélyt látta közelíteni, amidőn végre megérkezék az erdélyi vajda, Zápolya
               János.</p>
            <p> Jöttének hírére hirtelen rendbe szedé hadait György, ki éppen lakomájától kelt föl,
               s bortól hevülten szemközt ment a vajdára. Ő maga vezeté a derékhadat, a jobbszárnyat
               testvére, Gerő, a balt Lőrinc pap. Amott Zápolya állt a közepén, két szárnyon Bánffy
               Jakab és Kis-Márjássy Lukács.</p>
            <p> Az ütközet elkeseredett volt. Egyfelől az aranyos, ezüstös fegyverzetű urak,
               másfelől a rongyos, marcona kurucok, mind egyenlő bosszúvágytól lelkesülve; egymás
               ellen sokáig vívtak a győzelemért, az életért, a jövendőért. Egy billenése a sorsnak
               jobbra vagy balra, s egyik vagy másik osztálya a népnek századokra elbukott.</p>
            <p> A csata közepén előnyomuló nehézlovasság kettétöré a kurucok hadtömegét; Dózsa
               mellől elhullottak már hívei, ő egyedül harcol még, s odaveti magát, hol
               legbiztosabbnak hiszi a halált, de páncélja nem engedi, hogy halálos sebet kapjon,
               egy erdélyi nemes, Petrovics Péter átnyalábolja derekát s leveti lováról, ott
               megkötözik, és élve viszik Zápolya elé.</p>
            <p> Itt találkozott György testvérével, Gerővel és negyven alvezérével, kiket a halál
               megkímélt. Csak azt kérte Zápolyától, hogy test vére iránt legyen kegyelmes, mert az
               kényszerítve jött vele a harcba.</p>
            <p> Azt Zápolya egyszerűen lefejezteté. A többieket tizennégy napig éhezteté, akkor
               előhozatta őket, harminc egyén halt meg közülük éhen. A megmaradt kilenc szemei előtt
               borzasztó látvány állott. Egy megtüzesített vastrónban ült Dózsa György, fején izzó
               vaskorona, testét forró zsírral öntözik végig a cigány hóhérok, s tüzes fogókkal
               csipkedik.</p>
            <p> Ekkor Zápolya azt parancsolá a kilenc kiéhezett fogolynak, hogy egyék meg vezérük
               összesütögetett húsát. Hárman undorral tagadták meg az engedelmességet, s inkább
               karóba hagyták magukat húzni – hatan nekiindultak fogaikkal széttépni vezérüket.</p>
            <p> Dózsa még élt. Az egész kínzás alatt egy jajkiáltás, egy szisszenés nem hagyta el
               ajkát, némán ült az izzó vastrónon és szemeit meg nem hunyorítá.</p>
            <p> Midőn hat társa elkezdé fogaival tépni, elmosolyodva mondá:</p>
            <p> – „Úgy látom, hogy nem harcosokat neveltem, hanem kutyákat.”</p>
            <p> Így halt meg, halála percében sem hunyva le szemeit. Lassanként korommá, hamuvá
               vált, mindig ugyanazon vonások arcán.</p>
            <p> (Dózsa György történetét írtam meg hasonló című szomorújátékomban.)</p>
            <p> Zápolya ekkor volt huszonkét éves, midőn e minden keleti tyrannak becsületére váló
               kínhalál eszméjét kigondolta.</p>
            <p> A zendülők többi csapatjai még azután verekedtek egy ideig különvált tömegekben, s
               egyenként legyőzetve, elnyomatott a lázadás.</p>
            <p> Hetvenezer lélekbe került e harc az országnak.</p>
            <p> Mennyivel jobb lett volna ez áldozatot a haza jóvoltáért tenni, a legközelebbi napok
               bebizonyították, midőn Zápolya Varnó vára ellen indult, magával vivén Belgrádból az
               ostromágyúkat, s ott Bali bég szendrői basától úgy megveretett, hogy minden ágyúit
               ottveszté.</p>
            <p> A legyőzött, levert parasztság sorsa pedig ezentúl még nyomorúságosabb lett.
               Rabszolgákká tétettek, uraik földjéhez köttetve, melyről elköltözniük megtiltatott,
               kizárattak minden hivatalból, még a falusi bíróságból is, s pór eredetű papnak semmi
               magasabb állást nem lehetett elfoglalni.</p>
            <p> Így vétkezett a magyar nemesség – saját maga ellen. Ahelyett, hogy a
               földművesosztály neveléséről gondoskodva, benne hatalmas alapját vetette volna meg a
               nemzetnek, összetörte azt, és midőn mindent csinálhatott volna belőle, azon volt,
               hogy rosszabbá tegye a semminél.</p>
            <p> Háromszáz évig sajgott az a seb, mit a nemzet azáltal önmagán ütött.</p>
            <p> (Ezen korszak rajzát találjuk báró Eötvös József kiváló nagy regényében,
               „Magyarország 1514-ben”.)</p>
         </div>
         <div type="chapter">
            <head>Második Lajos</head>
            <p> Ulászló bevégzé jámbor életét. Nyugodt lélekkel hunyta le szemeit, ő akarva nem
               ártott soha senkinek, legkevésbé ellenségeinek. De akaratán kívül, jelleme
               lágyságával mégis tönkretette a Mátyás király alatt oly hatalmas Magyarországot.</p>
            <p> Fia, második Lajos, Magyarország legszerencsétlenebb királya, anyja halála után
               született, úgy vágták őt ki anyja testéből, s több hetekig felvágott állatok
               belsejébe takargaták, míg gyönge teste hozzászokott a küllevegőhöz.</p>
            <p> Kétéves volt, midőn megkoronáztatott, tizenegy, midőn megházasodott, és húszéves
               korában már tiszta ősz volt. Érett a halálra.</p>
            <p> Ifjúkorát megmérgezé nevelő rokona, Brandenburgi György, könnyelmű gyönyörök
               vágyaival töltve el a fogékony kedélyt.</p>
            <p> A főurak úgy tekinték, mint biztos martalékot, kit egymás kezéből kiragadozni a
               legnagyobb bölcsesség, s midőn megérett a halálra, akkor el hagyták veszni,
               hidegvérűen, a hazával együtt.</p>
            <p> Mert nem az a szomorú, hogy egy gyönge lelkű, gyermekeszű fejedelem megcsalatik,
               hanem az, hogy akadnak alattvalói. akik megcsalására készek.</p>
            <p> Igen eleven példát jegyzett fel a történet erről. Lajos éppen úgy meg volt szorulva
               örökké, mint apja, Ulászló, úgyhogy kölcsönkért bort ivott saját asztalánál, s hogy
               életét tengesse, kénytelen volt ezüstneműit elzálogosítani; az ország kincstára
               Szerencsés Imre áttért zsidó kezei közt fenékig üres volt; a végvárakból segélyt
               sürgettek, és pénzt nem adott senki, ekkor hirtelen meghal Erneszt érsek, s vagyonát
               az országra hagyja.</p>
            <p> E hagyományba tartozott az érseki jószágok gondnoka negyvenezer aranyforinttal. E
               gondnoknak volt egy igen ügyes sólyommadara, mely a legyek elkapkodására volt
               kitanítva. Lajos meglátta a madarat s kérte az embert, hogy adja neki. Ez nem szabott
               egyéb föltételt a sólyomért, mint elengedését azon negyvenezer aranynak, mellyel
               számot adni a kincstárnak tartozik. És Lajos odaajándékozta azt a sólyommadárért.</p>
            <p> Hej, be sok szép nemes vérbe került az a sólyommadár!</p>
            <p> Ha csak egy igazi hazafi lett volna a király mellett, nem ilyen tényeket jegyzett
               volna fel róla a történet!</p>
         </div>
         <div type="chapter">
            <head>Szelim fogadása</head>
            <p> Midőn Szelim szultán Perzsia ellen harcolt, fogadást tőn Allahnak, hogyha őt
               győzelemre segítendi, három nagyszerű templomot építtet neki: egyet Jeruzsálemben,
               másikat Budán, harmadikat Rómában.</p>
            <p> A keresztyén világ titkos borzalommal hallá e fogadását a diadalmas szultánnak, s
               reszkettek attól Budán és Rómában. Azonban Szelim meghalt, utána fia ült a trónra,
               Szolimán. Gyászos emlékű név a magyarok előtt.</p>
            <p> Ámde Budán örömünnepet ültek, midőn Szelim halálát meghallák, ő tehát nem teljesíté
               fogadását, s fia, Szolimán újabb békét ajánlva, küldé követét, Berghám béget,
               Lajoshoz.</p>
            <p> A magyar kormányurak bölcsességet találtak abban, hogy ne adjanak választ a
               követnek; meghurcolták azt mindenfelé az országban, amerre a király járt, s az
               ozmanok becsapásának hírére, minden népjog meggyalázásával, meggyilkolák a követet, s
               beleveték őt a tatai halastóba. A követ halastóba fojtatását ugyan a későbbi
               történetbúvárok erősen kétségbevonják; de az tény marad, hogy a szultán követét
               fogságra vetették, s ez volt a nagy sérelem, amiért a szultán a magyar nemzet
               megfenyítését elhatározá.</p>
            <p> Saját maga idézte föl a nemezist.</p>
            <p> Ekkor Szolimán megesküvék, hogy apja fogadását ő fogja végrehajtani.</p>
            <p> És ezzel elkezdődtek rajtunk a sors csapásai, amikben az a legszomorúbb, hogy meg
               voltak érdemelve.</p>
         </div>
         <div type="chapter">
            <head>A szabácsi hősök</head>
            <p> Háromszázezer emberrel állt Szolimán Adrinápolyban, midőn még a magyar királynak
               háromszáz embere sem volt Budán.</p>
            <p> A követek meggyilkolása vagy fogságra vetése elég ok volt bármely időben a háborúra,
               mert a követ nemzetét és uralkodóját képviseli.</p>
            <p> Két vár őrizte a Duna túlpartján Magyarhon határát: Belgrád és Szabács; hatalmas két
               erősség, miknek falai alatt sok magyar és török bajnok kezdé dicsőségét, vagy végezte
               életét.</p>
            <p> E két várnak kelle legelőbb elesni.</p>
            <p> Belgrád védelme nagyon meggyengült; mióta Zápolya elveszté nyílt csatában a vár öreg
               ágyúit, még rosszabbul állt Szabács. A fellegvár, mit egykor Mátyás ellen négyezer
               janicsár védett, most hétszáz harcosra volt bízva; sem lőpor, sem ágyú, sem eleség a
               védelemre.</p>
            <p> A jobb érzelmű főurak megtudva a fenyegetett várak állapotját, hirtelen pénzt
               gyűjtöttek a fölszerelésre, de a pénz Szerencsés Imre és társai kezébe került, s
               sohasem jutott egy fillér is abból a haza védelmére.</p>
            <p> Ezek az emberek képesek voltak még a fegyvert is ellopni a magát védeni akaró
               nemzettől. A szabácsiak magukra hagyattak, s midőn Ahmed basa húszezer emberrel
               megjelent falaik alatt, jól tudták, hogy senki sem fogja őket felszabadítani.</p>
            <p> Ekkor vezérük, Logody Simon megesketé őket, hogy nem fogják megadni magukat, amíg
               egy ember él. Ahmed véres ostrom után jutott a bástyák birtokába, a vitéz védőknek
               könnyű lett volna ekkor a Dunán átmenekülniük, de nem mozdultak helyükből, ott várták
               be elleneiket a piacon, s vitézi, dicső viadalban elhullottak, elvérzettek a hazáért,
               meg nem adta magát egy is.</p>
            <p> Oh, szép és magasztos tettekben sohasem volt szegény e nemzet története, de azokat
               most csak a csatamezőn keressétek; mert amik az idő szerint az országgyűlésekben s a
               főúri termekben történtek, azoknak neve gyalázat és őrültség.</p>
         </div>
         <div type="chapter">
            <head>Úr nélküli uralkodás</head>
            <p> Magyarhon oligarchiái célt értek. Választottak maguknak oly királyt, akit ők
               igazgattak; a két gyönge fejedelem alatt mindenki azt cselekedte, amit akart, a
               főurak egymással harcoltak, sanyargatták a népet, kigúnyolták a törvényt, viseltek
               hadat, ha nekik tetszett, s otthon maradtak, mikor szükség volt rájuk.</p>
            <p> A Fuggerek és Szerencsés Imre kincseket halmoztak fel a közjövedelmekből, s a király
               maga szegény volt.</p>
            <p> Harminc országgyűlésen kötetekre menő törvényeket hoztak, de azokat nem tartotta meg
               senki. A főnemesség kivont karddal állt a köznemesi renddel szemben, s azok tömeges
               rohammal csikarták ki a mágnások és praelatusok kezeiből a kért engedélyeket, miket
               azok ismét visszavettek; a bácsi, rákosi és hatvani országgyűlések legszomorúbb
               képeit mutatják az általános szétbomlásnak.</p>
            <p> És a nőttön növekedő veszély közepette, mintha legnagyobb öröm volna az országban,
               hegyen-völgyön lakodalom állt az ország előkelőinek, úgyhogy egykorú történetírók azt
               mondák, hogy nagyobb vigassággal nem közelített egy nemzet végpusztulásához, mint a
               magyar.</p>
            <p> A zászlósurak, a tartományok kormányzói, oly adót szedtek a néptől, minőt soha semmi
               török basa nem vett harácsul; maga Zápolya a székelyeket kirabolta, csalta, szép
               nőiket, szüzeiket elragadta, s ha valaki panaszra ment ellene a királyhoz, azt
               megölette, úgyhogy egyszer dölyfösen azt mondá, hogy aki ellene panaszra akar menni,
               annak két feje legyen: egy, amit odamenőben, másik, mit visszajövet elveszthessen.
               Egyidőben kihirdeté, hogy a népség egynyolcada hadba menjen. A székelyek a
               fölfegyverzésre százezer aranyat adtak össze. Zápolya elvette tőlük a pénzt, hogy
               majd ő szerez érte fegyvereket, s akkor aztán megmondá, hogy nem lesz a háborúból
               semmi. A pénz kellett neki magának.</p>
            <p> Valóban nemigen hízelgő a magyar főurakra nézve, hogy amíg ők voltak kormányzói
               Erdélynek, száznyolcvanezer székely vándorolt a török uralom alatt álló Moldvába. Ez
               az ő megbocsáthatatlan vétkük.</p>
            <p> Ily helyzetben nem csodálhatni, ha a nép és köznemesség a külellenség helyett csak
               belső bajának súlyát érezte.</p>
            <p> Végre a megsúlyosodott veszély elhárítására a rákosi országgyűlésen elhatároztatott,
               hogy a következő év Szent János napjára az összes fő- és köznemesség személyesen
               fegyverben, lovon jelenjen meg a Hatvanon tartandó országgyűlésen; aki elmarad, fejét
               és vagyonát veszítse, s családja szálljon a pórrendbe alá.</p>
         </div>
         <div type="chapter">
            <head>Belgrád eleste</head>
            <p> Szendrő, Zimony, Zalánkemén falai egymás után omlottak le Szabács eleste után. Nem
               volt hátra egyéb, mint Nándorfehérvár maga. A büszke Nándor, annyi dicsőség tanúja, e
               hatalmas emléke a nemzeti nagylétnek, ez is roskadozóban volt már. Nem a nemzet
               hatalma, csak falainak ereje tartá még. – Both Balázs, Oláh János és Moré Mihály
               voltak benn a kapitányok, alig négyszáz magyar harcos a védősereg.</p>
            <p> Harminc napig lőtték Szolimán ágyúi a falakat. Lajos király Mohács alól hallgatta az
               ágyúdörgést; nem siethetett a vár felszabadítására; a vajdák, bánok, érsekek, nem
               hozták el az ígért segélyt, alig pár ezer ember volt kezénél.</p>
            <p> Végre két szökevény rác elárulta Szolimánnak, hol leggyöngébbek a vár falai, s a
               Duna-szigetre felvont üteg ledönté a tornyokat, mik azt a víz felől védték.</p>
            <p> A magyarság utolsó leheletig védte a várat; de azalatt a benn levő rácok áruló módra
               nyilakra kötött cédulákat lövöldöztek ki a törökhöz, melyben felajánlták a várat.
               Both Balázs és Oláh csak akkor tudták meg az árulást, midőn a törökök válasza
               visszaérkezett rá.</p>
            <p> A magyarok undorral fordultak el az ajánlattól, de Moré, a főparancsnok egyetértett
               az árulókkal és az ellenséggel, s ő maga ment a nagyúr táborába, a várfeladás
               föltételeit megkötni. Dacára a megpecsételt kötésnek, a magyar őrség, midőn kijött a
               várból, az utolsó emberig levágatott; mégis szebb sors, mint az árulóké, mert azokat
               elvitték fogságra messze Ázsiába.</p>
            <p> Sohasem látták ők Belgrádot többé.</p>
            <p> Így dőlt le az oszlop, mely az épületet tartá; nemsokára utánaomlott az is.</p>
         </div>
         <div type="chapter">
            <head>A rákosi országgyűlés</head>
            <p> Míg a széleken egyik bástya a másik után omlott le, azalatt nagy zivatar készült
               idebenn. A köznemesség rendei felgyűltek a Rákos-mezőre, s karddal kezükben
               követelték, hogy a király büntesse meg az országot rabló kincstárnokot,
               Fortunatust.</p>
            <p> Lajos tanácsnokai sokáig tartották kitérő feleletekkel a zúgolódó rendeket; mialatt
               az történt, hogy egy nemes apród Lajos udvarából elcsent egy cifra fabábot, mit az
               udvarhölgyek készítettek a lengyel királyfi számára, s azt a Rákosra kivitte.</p>
            <p> „Íme! – kiáltának a nemes urak, felmutatta az aranyos bábot. – Ilyen katonákat
               készítenek az udvarban a közelgő ellenség ellen! Míg mi a hadseregek állítását
               sürgetjük, ők odabenn aranyos bábokat öltöztetnek.”</p>
            <p> A királynak veszélyes volt többé vonakodni. Meg kellett jelennie az országgyűlésen,
               hol nagy tisztelettel fogadták, s a nemesség szónoka, Verbőczy István előadá a rendek
               panaszait: a király ígérte, hogy azokat megorvosolja.</p>
            <p> De egy praelatus, egy mágnás sem jelent meg az országgyűlésen.</p>
            <p> Ekkor tehát a nemesség elhatározá, hogy lefoglalja önhatalmúlag a papi tizedet, s
               azt fordítja a had költségeire s megtartandja a Hatvanra kitűzött országgyűlést, s
               midőn a tanácsurak azt nem akarták megengedni, rögtön megindultak mindnyájan
               Hatvanra.</p>
            <p> Az ország belsejében kész volt a zűrzavar. A pórság már le volt gázolva, most meg a
               köznemesség támadt fel a főrend ellen, s hogy még ez se legyen elég, az országprímás
               Szalkán Gergely és Frangepán Kristóf a királyi tanácsban úgy összezördültek, hogy az
               érsek belekapott a gróf szakállába, ez pedig ököllel üté arcul a főpapot, s csak a
               király közbejövetele választá őket szét. A királyi palota előtt pedig Bornemisza és
               Batthyány emberei összevesztek a zsákmányon s véres verekedést kezdtek, míg a nép
               Fortunatus házát kirabolta és lerontá. Fortunatus Imre és cimborái az ablakon
               keresztül menekültek meg.</p>
            <p> (Szerencsés Imre történetét használtam fel tárgyul „Zsidó fiú” című drámámban.)</p>
         </div>
         <div type="chapter">
            <head>A hatvani országgyűlés</head>
            <p> Dacára a főrend tiltakozásának, hogy senki a hatvani gyűlésen megjelenni ne
               merészkedjék, tizennégyezer lovas nemes gyűlt ott össze, amennyi IV. Béla óta nem
               volt egy országgyűlésen.</p>
            <p> Amire ugyan azt mondta a király, hogy „tanácskozásra nagyon sok, ellenségverésre
               nagyon kevés”.</p>
            <p> A királyt nem tarthatták vissza tanácsosai; elhatározá magát, hogy ő is megjelenik a
               gyűlésen.</p>
            <p> A roppant népség előtt, mely e helyen összegyűlt, szót emelt Verbőczy a királyhoz,
               lelkesen, bátran előadva, hogy a veszély magva, mely az országot fenyegeti, nem a
               nemzetben van, hanem vezetőiben. A nemzet most is vitéz, bátor és áldozatkész, s ha a
               király leteszi hűtlen főhivatalnokait, meg fogja őt védeni, s visszavívja az ország
               vesztett dicsőségét.</p>
            <p> A nemesség általános felkiáltással erősíté meg, hogy amit Verbőczy mondott, az
               mindnyájuk gondolatja.</p>
            <p> A királlyal jött nádor, prímás és országbíró menteni akarták magukat, a tömeg
               lemennydörögte őket, egyiknek csizmadia eredetét, másiknak marhabőrrel kereskedését,
               harmadiknak tizenhat szeretőjét hányták szemére; azok még azon éjjel visszaszöktek
               Budára.</p>
            <p> A nemesség azt sem várta, hogy letétessenek hivatalaikból, hanem egyszerre vállaira
               emelé Verbőczyt, és kikiáltá nádornak.</p>
            <p> Lajos jónak látta a választást szentesítni. Verbőczy vonakodott elfogadni e
               megtiszteltetést, de a király parancsolta azt, s az egyszerű köznemes elfoglalá a
               főhelyet a trón jobb oldalán.</p>
            <p> E lelkesedésben a nemesség hadi adóban minden portától egy aranyat szavazott meg a
               királynak, egynegyedét a nádornak. Verbőczy az őtet illető részt a királynénak
               kívánta adatni.</p>
            <p> Ez volt a hatvani országgyűlés eredménye.</p>
         </div>
         <div type="chapter">
            <head>A kalandos urak</head>
            <p> Sok megmagyarázhatatlan dolog történt az utolsó években, amikről egyedül a
               Zápolya-párt adhat számot.</p>
            <p> E nagyravágyó ifjút gyermekkora óta háborgaták az uralkodás álmai. A sűrű
               belzavarok, a nemzeti elbénulás, nagyrészint az ő művei voltak. Örömest látta volna
               összetörve a hazát, hogy annak egy széttört darabja az övé lehessen.</p>
            <p> Leghatalmasabb ellensége volt Báthory István, a nádor.</p>
            <p> Ennek megbuktatására használta fel Verbőczyt.</p>
            <p> Későn látta be a köznemesség, hogy a hatvani gyűlés csak Zápolya terveit mozdítá
               elő.</p>
            <p> Ekkor egy társulat keletkezett; fő- és köznemesek egyesültek egy közcélra, az
               országot megmenteni, a király tekintélyét megszilárdítani, kibékíteni a nemesi
               rendeket és meghiúsítani minden uraskodó törekvést.</p>
            <p> E társulat tagjai nevezték magukat <hi>kalandosok-</hi>nak, nem a <hi>kalandor</hi> szóból, hanem <hi>calendae-</hi>től, a
               hónapok bizonyos napjain lévén összejövetelük.</p>
            <p> Ez összejövetelek helye Kecskemét volt, a nagy alföldi város, ahol minden ember kész
               lovas vitéz, anélkül, hogy a nemesek sorába tartoznék. Itt toborzották híveiket a
               kalandosok, kikkel Verbőczy pártját megbuktatták.</p>
            <p> Verbőczy későn vette észre, hogy csak zsámolyul szolgált Zápolyának, és sietett
               letenni hivatalát, a kalandosok befolyása újra visszahelyezé abba Báthoryt.</p>
            <p> Verbőczy a Rákoson tartott országgyűlésen száműzetett, azonban az ítéletet
               szökésével megelőzte.</p>
            <p> E gyűlésen ismét túlsúlyra kezdett vergődni a mágnások befolyása, s határozataik
               ismét a király hatalmát gyöngíték, de midőn a határozatokat a király elé terjeszték,
               az erős lelkű királyné, kivevé Lajos kezéből a tollat, s keresztülhúzva az írást,
               aláírá:</p>
            <p> „Egy király, egy úr.”</p>
            <p> A rendek bámultak, de meg kellett rajta nyugodniuk.</p>
            <p> Bár tudott volna úr lenni a király.</p>
            <p> *</p>
            
            <p> Nagyon jellemzi az ekkori időket, hogy midőn legkevesebbet hajtottak az igazságra az
               egész országban, éppen akkor bízták meg Verbőczyt a rendek a magyar törvények
               összegyűjtésével. A teljes anarchia napjaiban született meg a híres hármas
               törvénykönyv (Tripartitum juris hungarici).</p>
            <p> Legum copia, justitiae inopia: mond egy régi magyar példabeszéd. (törvények bősége,
               igazság ínsége.)</p>
         </div>
         <div type="chapter">
            <head>Az utolsó évek (1524-1525-1526)</head>
            <p> Miért nevezem ezeket utolsó éveinknek, azt majd megolvashatjátok.</p>
            <p> Jön a török! E kiáltás hangzott már éveken át az Al-Dunáról. Ki fogja védelmezni a
               hazát?</p>
            <p> Szomorú elnézni, mint iparkodott lerázni nyakáról mindenik rend a haza védelmét,
               mint kelletlen terhet.</p>
            <p> Hol volt a nép, mellyel Mátyás három országot legyőzött, hol voltak a hősök, a vitéz
               fekete sereg?</p>
            <p> A hősök sírban feküdtek már, s a fekete sereg, miután zsoldjával adós maradt az
               ország, lett rablóhad, maga az ősz Kinizsi volt kénytelen kiirtásukra fölkelni,
               kiverte őket az országból, úgy vesztek el egyenként, idegen hazákban üldöztetve,
               nyomorúan.</p>
            <p> A királynak annyi hada sem volt, hogy végvárait őrökkel elláthassa.</p>
            <p> Utoljára már annyira jutott, hogy Bolgár Tamás cigányvajdát, huszonöt sátoralja
               cigánnyal vette oltalmába, kik számára fegyvereket készítsenek, mert a zászlós urak
               fényes bandériumai nem arra valók voltak, hogy a csatatéren bepiszkolják tarka
               saruikat.</p>
            <p> Az országgyűlések megszavazták a hadiadót, a szegény nép be is fizette azt, de a
               főhivatalnokok kezeiben úgy elolvadt a pénz. hogy soha annak a király egy tizedrészét
               sem látta.</p>
            <p> Az 1524-ik év tavaszán áttört Ferhát bég a Száván a Szerémségbe tizenhatezer
               emberrel: de Tomory, a hős érsek, hirtelen összegyűjtött hadaival visszaverte, s
               miután Batthyány a török háta mögött elégette a csónakokat, az egész sereg
               ottveszett.</p>
            <p> Következő évben Frangepán Kristóf verte meg a Jajca várát vívó török hadat, maga a
               vezér, Usref bég is elesett.</p>
            <p> Mind e diadalok csak végfellobbanásai voltak a kihamvadó lángnak.</p>
            <p> 1526-ik év elején jött menekülve a török udvarból Bakács Pál szerb bojár a
               királyhoz, ki fölfedezte előtte Szolimán hadi terveit Magyarország ellen. A dívánban
               elhatároztatott, hogy Budát el kell foglalni.</p>
            <p> És Budán akkor táncoltak legjobban az ország nagyjai s muzsikáltatták magukat,
               mintha mondták volna: együnk, igyunk, hisz holnap úgyis meghalunk!</p>
            <p> Semmi sem volt oly megdöbbentő jelenség, mint az, hogy míg a magyarok úgy vigadtak
               és úgy civakodtak, mintha kívül semmi baj sem volna, addig szomszédjaik rettentek meg
               a vésztől, mely rájuk közelgett; a lengyel király békére akarta bírni Szolimánt,
               Kelemen pápa Európa minden fejedelmét sürgeté, hogy segítsenek megmenteni
               Magyarországot, s Henrik angol király távol Albionból. küldött Lajosnak nagy
               mennyiségű pénzt, hadakat gyűjteni. Csak a magyarok maguk nem látták, hogy mi vár
               reájuk.</p>
            <p> A nemes ifjak Budán <hi>török fejekre</hi> kockáztak, miket a
               legközelebbi harcban fognak levagdalni. Azt állíták, hogy <hi>gyűrűs
                  ökleikkel agyon fogják verni a rongy janicsárhadat.</hi>
            </p>
            <p> Egyszer azután jön a hír, hogy Szolimán háromszázezer emberrel áll az ország
               határán.</p>
            <p> Amilyen nagy volt a bizakodás, egyszerre akkora lett a csüggedés a rémhírre; a
               kérkedők eltűntek, csak az igazi bátrak maradtak helyben.</p>
            <p> Idegen segélyre várni már késő volt, önerejére volt szorulva a nemzet.</p>
            <p> Hirtelen összegyűjték a templomok aranyát, ezüstjét, pénzt verettek belőle,
               meghordozták az országban a véres kardot, csatára híva föl a nemzet férfiait. De azok
               nem mozdultak. A főurak a legújabb törvénycikkekre ütöttek kezükkel, mely őket
               felszabadítja a haza védelmétől. Nem tartoztak vele. Minek tették volna?</p>
            <p> Midőn Szolimán Szentdemeternél átkelt a Száván kétszázezer emberrel, még akkor
               Tomorynak nem volt több fegyverese ezerötszáznál. Július 2-ára volt kitűzve a
               határidő, melyen az ország összes haderejének meg kelle jelenni Tolna alatt, és ezen
               a napon még egyetlenegy ember sem volt Tolna síkjain a hadseregből.</p>
            <p> Szolimán pedig már ostromolta Péterváradot, s a vár, utolsó a határbástyák közül,
               tíz napnál tovább nem tarthatta magát.</p>
            <p> Tomory írt a királynak, hogy vagy küldjön tízezer embert, vagy kössön békét
               Szolimánnal. A békéről hallani sem akartak az urak, de Tomorynak sem küldtek segélyt,
               pedig Zápolyának negyvenezer embere volt Erdélyben.</p>
            <p> Közel volt már az utolsó óra!</p>
         </div>
         <div type="chapter">
            <head>A mohácsi vésznap</head>
            <p> Szegény fiatal király!</p>
            <p> Alig húszéves volt még, midőn már meg voltak hajfürtjei őszülve. Nem csoda, oly
               időket, mint ő, soha egy fejedelem sem élt keresztül; nagyobb martyrja nem volt
               nemzetének senki, mint ő.</p>
            <p> Midőn országa határán kétszázezer emberrel betört vad ellene, és ő hiába kért,
               könyörgött segélyt nemzetétől; végre maga indult meg a roppant had ellen és nem
               voltak körüle többen négyezer vitéznél.</p>
            <p> A Csepel szigetén elbúcsúzott ifjú szép nejétől. Utolsó búcsúja volt az – úgy vonult
               Tolnára, bizonyos halálával szembe.</p>
            <p> Lassanként gyülekeztek a közel levő főurak bandériumai Tolna alá; eljött Tomory Pál,
               a hős érsek és az ifjú Zápolya György; csak a leghatalmasabb, a legnehezebben várt
               Zápolya János késett útjában. Semmi sem mossa le a nagyravágyó vajdáról az utókor
               gyanúját, hogy készakarva késett el a csatatérről.</p>
            <p> Mintegy húszezer ember lehetett már együtt, midőn eszükbe jutott az uraknak, hogy
               vezér is kellene. Hová süllyedt a hadvezetési erény a magyarnál, eléggé mutatja az,
               hogy az ország főhadseregének élére, minthogy senki sem volt képes azt csatarendben
               felállítani, egy papnak kellett állani. Tomory Pál volt az, kit akarata ellen
               választottak meg, az ifjú Zápolya Györggyel együtt, a hadsereg vezéréül.</p>
            <p> Tomory Pál különben egész férfikorát lovagias életben tölté el, csak élte delén lett
               szerzetessé, miután két jegyesét menyasszonyfővel ragadta el a halál, efölötti
               gyászában: a kolostorból hívatott meg a kalocsai érseki méltóságba, s onnan a
               hadsereg vezényletére.</p>
            <p> A nyugtalan had nem akart várni az útban levő seregek megérkeztére, mikkel a magyar
               sereg könnyen nyolcvanezer főre szaporodhatott volna s kétségessé teendé a sors
               kimenetelét. Lármásan sürgeték a hadnagyok, hogy vezessék őket az ellenségre, s a
               fővezérek nem voltak képesek a csata kikerülésére beszélni őket.</p>
            <p> Az alvezérek nem voltak ily harcra vágyók. Ők arra hivatkoztak, hogy törvény szerint
               csak akkor tartoznak dandáraikkal az ellenségre rohanni, ha maga a király vezényli
               őket személyesen; amire aztán a fiatal király azt mondá: <hi>„Látom,
                  hogy mindenki énvelem akarja magát takargatni, tehát megmutatom, hogy van lelkem a
                  hazáért meghalni!”</hi>
            </p>
            <p> S hadai élére állt.</p>
            <p> Előre kelle menni.</p>
            <p> Fél mérföldnyire Mohács alatt ütötték fel a király táborát, ott várták he
               csatakészen az ellenséget.</p>
            <p> Szolimán ezalatt hirtelen átkelt a Dunán, s augusztus 26-án ott állt meg két
               mérföldnyire a magyar tábortól.</p>
            <p> Most már késő lett volna egyébre gondolni, mint a csatára: a török lovasság előtt
               visszavonulásra gondolni sem lehetett. Hétszázezer harcosa volt a szultánnak
               háromszáz ágyúval, csak huszonkétezer vitéze a magyar királynak és nyolcvan ágyúja.
               Midőn csatarendbe állíták őket, a víg Perényi Ferenc nagyváradi püspök végzetes
               tréfával mondá a főuraknak: <hi>„Tehát ma huszonhétezer magyar fog az
                  igaz hitért martyrhalált halni; Broderics lehetne hozzánk annyi jóval – ő ismerős
                  Rómában –, hogy neveztetne ki bennünket szentekké.”</hi>
            </p>
            <p> Két nap múlt el a szemben álló ellenség csatározásai között. Augusztus
               huszonnyolcadikán a lengyel Gnojeszky azon tanácsot adta, hogy szekérsáncot kellene
               vonni a tábor körül, s a jelen volt oláh urak állíták, hogy az ozman ellen ez igen
               sikeres védelem.</p>
            <p> A magyarok még azt is visszautasították, csak a nyílt síkon akartak harcolni.</p>
            <p> Végre eljött a kitűzött nap. Augusztus huszonkilencedikén megindultak a magyar
               seregek a Mohács alatti mezőre, vígan, csatakészen.</p>
            <p> Annyit meg kell engedni a jelen volt bajnokoknak, hogy ha nem is voltak eléggé
               okosak, de bátorságuk nagyszerű volt.</p>
            <p> Midőn elindult a király sátorából, jámbor szakácsa, Gondoss Illés azt kérdé: hol
               várja urát ebéddel?</p>
            <p> – Isten tudja azt – felelt a király –, hol fogunk ma ebédelni!?</p>
            <p> A vezérek felállíták a csatarendet: elöl a homlokzaton a nehéz ágyúk, az első sorban
               a gyalogság, a lövészek, Batthyány, Tahy, Perényi Péter és több főurak vezénylete
               alatt; a második rendben, egy puskalövésnyi távolban a nehézlovasság, kétoldalt a
               könnyűhuszárok, a harmadik rendben az idegen segédhadak.</p>
            <p> Középütt volt a király maga, mellette az ország főpapjai, csatára fegyverzetten, a
               nádor, a főhivatalnokok, körülöttük a legpróbáltabb vitézek; ezer páncélos lovag
               őrizte az ország zászlóját, melyet Drághfy emelt; ős szokásként sarkantyú nélkül ülve
               a lovon, annak jeléül, hogy neki megfutni nem szabad.</p>
            <p> A nádor körülvezette a felállított hadsorok előtt a királyt, bemutatta őt a
               harcosoknak, ki íme, eljött magát honáért és hitéért feláldozni. Isten legyen velünk
               és a királlyal!</p>
            <p> Amint a király visszaért helyére, megfúvatták a trombitákat, de az ellenség nem
               felelt rá, nyolc óra hosszat álltak szemközt egymással, anélkül, hogy valamelyik fél
               támadna. Végre megpillantá Tomory, hogy oldalvást a halmok mellett egy hosszú, ezüst
               csillogású vonal húzódik a magyar tábor felé. Hétezer török lovas volt az, kik a
               tábort megkerülni küldettek, s kiket fegyvereik csillogása elárult. Tomory, nem
               akarván hadrendét megbontani, a király védelmére rendelt Raskayt és Törököt küldé a
               lappangók ellen.</p>
            <p> Erre megindult lassan az egész török sereg, középütt a szultán maga, testőreitől
               körülvéve.</p>
            <p> Ekkor föltették Lajos fejére az ezüstsisakot; a körüle állók elborzadva látták, hogy
               a király arca e percben halálsápadttá lett.</p>
            <p> A trombiták megharsantak mindkétfelől, a törökök százezreinek „Allah” ordítása
               elnyelé a magyar nép „Jézus” jelszavát, s a két tábor egymásba ömlött.</p>
            <p> A harc dühödt volt és elkeserült. Tomory mindenütt jelen. Egyórai hős harcolás után
               elkezd hátrálni a roppant török sereg a kis magyar had előtt, majd hanyatt-homlok
               rohan Földvár felé.</p>
            <p> – Utána, a diadal miénk! – kiált Tomory, és rohan Zápolyával a futók után; Báthory
               András magával ragadja a királyt az üldözés viharába.</p>
            <p> Ekkor egyszerre szétoszlanak a futók, s az üldöző tömegre háromszáz ágyú okádja irtó
               tekéit.</p>
            <p> Az első lövésre lehull Tomory és Zápolya György, a sereg hősei, kik legelöl voltak a
               harcban. Az utánuk jövőket húszezer janicsárból felállított ércfal fogadja.</p>
            <p> A diadalordítás egyszerre halálkiáltássá válik: a bátrak még egy rohamot próbálnak
               az ágyúk ellen, már közel jutottak hozzájuk, midőn Drághfy is elesik az ország
               zászlójával. Hiába küzd Batthyány és Tahy a két szárnyon, a deréksereg halva fekszik
               már: fut, aki még futhat.</p>
            <p> Egy hirtelen támadt zivataros felhőszakadás vet véget a csatának, melyben a magyar
               nemzet virága elhullott.</p>
            <p> Ez drága nap volt; János fővétele napján a magyar nemzet fővétele lőn: két főpap,
               huszonnyolc főnemes, ötszáz hivatalbeli főúr s huszonkétezer nemes veszett el ezen a
               napon, hős halállal, szomorú halállal.</p>
            <p> Elveszett maga a király is. A végveszély pillanatában apródjai, Czetricz és Trepka
               kiragadák a csatamezőről, s futottak vele az omló zápor oltalma alatt. Egy kisded
               patakon kellett keresztülúsztatniuk, a Csele erén, mely most a fellegszakadástól
               megáradt: a király nekiugratott a háborgó víznek, de lova visszabukott a magas
               partról, maga alá temetve lovagját s belefojtva a vízbe.</p>
            <p> Így bukott a magyar az önásta sírba.</p>
            <p> A király gyóntató káplánja, Georgius Sirmiensis naplójában egy más változata is
               jegyeztetik fel a király halálának.</p>
            <p> Eszerint II. Lajos megmenekült a mohácsi ütközetből, ahol magát igen vitézül
               viselte, s a kalandosok csapatjának élén egész a szultánig tört magának utat, a
               zivatar oltalma alatt el is futott, s éjjelre két apródjával egy majorlakba jutott
               el. Ott páncélját levetve, vacsorához ült. Nemsokára odaérkezett egyik alvezére,
               Zápolya György, a vajda öccse, aki e szavakkal támadt a királyra: „Te tanchos király!
               Te vagy az oka ennek a nagy szerencsétlenségnek!”, s azzal a királyt háromélű
               dákosával háromszor keresztülszúrva, megölte.</p>
            <p> Annyira bizonyos, hogy midőn a király holttestét a Csele patak partjában
               megtalálták, a hullától távol volt a páncélja eliszapolva.</p>
            <p> A Szerémi által felhozott szóbeszéd szerint Zápolya György alvezért is itt ölték
               volna meg Tomory harcosai.</p>
            <p> Zápolya negyvenezer emberével alig tizennégy mérföldnyi távolban, Szegeden hallgatá
               az ágyúk dörgését, melyek honának elenyésztét hirdeték.</p>
            <p> Tizenegy nap múlva Budán volt Szolimán.</p>
            <p> Már Bécs ellen készült, midőn hírül vevé, hogy Ázsiában Kalendor bég fellázadt
               ellene, s azzal végigvezetve pusztító hadait a Duna és Tisza közén, visszatért
               Törökországba.</p>
            <p> Két hónap múlva találták meg a király hulláját a Csele patakban, s eltemeték őseihez
               a székesfehérvári sírboltban; ez volt az utolsó királya a magyaroknak, aki az Árpádok
               végnyugalmi helyére tétetett.</p>
            <p> A többi halottakat, kik a mohácsi vérmezőn elestek, egy derék honleány saját
               költségén temetteté el. Neve Kanizsai Dorottya, özvegy Perényiné. Megérdemli, hogy
               följegyeztessék emléke, ki a magyar nemzet sírját behantolá.</p>
            <p> (II. Ulászló, II. Lajos és a rákövetkező Zápolya János korának rajzát egybegyűjtém
               „Fráter György” című regényemben.)</p>
         </div>
         <div type="chapter">
            <head>A szekérvárak</head>
            <p> A mohácsi veszedelem nagy tanulság volt a magyar nemzetnek: vajha örökre tanult
               volna belőle! Hogy aki hazáját meg nem védi, azt az Isten sem védi meg: s hogy azt a
               vért, amit a <hi>hazánkért</hi> áldoztunk, a saját <hi>házunkért</hi> is áldoztuk.</p>
            <p> A török hadsereg, amint összetörte az ország. haderejét, elárasztotta száguldó
               csapataival fél Magyarországot, pusztított, égetett, gyilkolt kénye-kedve
               szerint.</p>
            <p> S ugyanaz a magyar nemzet, mely csak egy emberöltő idővel előbb, <hi>Hollós Mátyás</hi> királyi pálcája alatt a törököt félkarral visszaverte, s a
               másik karjával Bécset elfoglalta: most tehetetlenül feküdt elgázolója lábai elé.</p>
            <p> A fényes ős Budavárát harc nélkül foglalta el a török, Pestet pedig leégeté.</p>
            <p> A városok, a falvak népe szekerekre kapva futott, amerre világot látott: erdőkbe,
               mocsárokba menekülve, s ha jött valami száguldozó ellenség, hirtelen kifogták a
               lovakat, a férfiak felkaptak rájuk, kardot, csákányt fogtak, az asszonyok meg
               kaszákkal, vasvillákkal, cséphadarókkal álltak fel az egymás mellé állított
               szekerekre, úgy várták be a vad ellenséget. Puskát is vittek magukkal; de az még
               akkor gyarló szerszám volt, kanóccal kellett elsütni, inkább a nagy hangjával
               győzött. Az ilyen szekérsáncok körül megmutatta a magyar, hogy mire lett volna képes,
               ha elég jókor ébred és megismeri a nagy veszedelmét, s ha lelkes, okos vezetői
               vannak, akik rendbe szedik. A szekérvárak körül több török vesztette életét, mint az
               egész mohácsi ütközetben. A<hi> Szabadka</hi> melletti szekérsáncot
               minden erejükkel sem voltak képesek keresztültörni a janicsárok és spahik; még akkor
               sem, amikor egy új sánc támadt körülötte saját halottaik tetemeiből. Szégyenszemre
               vissza kellett vonulniuk nagy kudarccal.</p>
            <p> Több napon és éjen keresztül ostromolták a törökök a <hi>Pétervárad</hi> előtti mocsárok között elkerített menekülők táborát is
               szekérsánca mögött: s csak holtakat hagytak a helyen hátra. Mikor elfoglalták,
               férfit, asszonyt, gyermeket mind kardra hánytak. Egy nagy tetemhalom zöldül most azon
               a helyen.</p>
            <p> De legtovább ellenállt a pusztító ellenségnek a <hi>Marót</hi>
               melletti szekérsánc: legtöbb védelmeznivalója is volt. Ottan gyűlt össze a dunántúli
               népség színe, java; a falvakból, városokból kizavart lakosság; nemesek, urak,
               polgárok, jobbágyok; magával hozva ami kincse volt: az úrnak is, a szegénynek is
               kincse az, ami utolsó vagyona; de legnagyobb kincse mindannyinak a hű feleség, a
               gyönge gyermek. Azokért harcoltak. Nagyon jól harcoltak. Egyfelől a <hi>Vértes</hi> sziklái, másfelől a Duna folyam oltalmazták őket.</p>
            <p> A hegyoldalakról roppant szikladarabokat hengerítettek alá a tömegben tóduló
               ellenség közé, s a befűrészelt derekú fákat rájuk döntögetve, csapatostul temették el
               a vad támadókat.</p>
            <p> Húszezerre teszik azt a népet, ami a maróthi szekérsáncban védte magát. Élelmiszert
               a Dunán szállítottak alá a számukra dereglyéken. A Duna még szabad volt Esztergom
               felé; s ez még akkor erős vár volt. S a töröknek nem volt ezúttal szándéka várakat
               ostromolni. Alább pedig Visegrád hatalmas várfalai emelkedtek, az ágyúkkal ellátott
               Salamon tornyával, mely bástyáival együtt az egész Duna-partot uralja. A szekérsánc
               egyik szöglete a most <hi>Basaharcnak</hi> nevezett hegy oldalának
               támaszkodott, a hátát pedig a <hi>Kis Hegyen</hi> emelkedő <hi>Dobozy-vár</hi> védte. Bevehetetlen táborhelynek látszott az.
               Csakhogy a visegrádi ágyúk némák maradtak a török had közeledtére. Fenn a várban az
               egész várőrség csak barátokból állt és parasztokból. Azok reszketve nézték, hogy
               viteti Abdi basa Budáról a kerekes ágyúkat végig a Duna-parton a maróti tábor ellen.
               Ha csak egy maroknyi elszánt csapat lett volna a Salamon tornyában: onnan az ágyúkkal
               mind a Dunába seperhette volna a törököket.</p>
            <p> A maróti szekérsáncban <hi>Dobozy Mihály,</hi> annak a most romban
               düledező lovagvárnak az ura volt a harcosok vezére. Valódi hadvezéri lélek lakott
               benne; hogy napokon keresztül fel bírta tartóztani a törökök rendes haderejét a maga
               gyülevész táborával. A Duna és a kiálló szikladomb közötti szoros utat úgy
               eltorlaszoltatá nagy kövekkel és faderekakkal, hogy azt még akkor sem bírta
               elfoglalni az ellenség, mikor már az ostromlók holttesteinek halma a párkányig
               emelkedett. Ekkor a török basa nagy erőfeszítéssel felvonatta az ágyúit a hegy
               ormára, s onnan kezdte el lövetni az alatta fekvő szekérsáncot.</p>
            <p> Erre a védősereg között egyszerre felbomlott a rend; az asszonyok, gyermekek
               tódultak a sánc túlsó oldalára, s azt keresztültörve futni kezdtek a Vértes erdeje és
               Esztergom felé.</p>
            <p>
               <hi>Dobozy</hi> látta, hogy minden veszve van: a megijedt népet nem
               lehet visszatartani többé: mindenki fut.</p>
            <p> Legalább a menekülők számára akart időt nyerni. Azok között volt neje is. Fiatal,
               szép asszony. Új házasok voltak, nagyon szerették egymást. Azt hitte, az is menekül a
               többi néppel, s ez a gondolat bátorságot, hideg elszántságot adott a lelkének: egy
               csoport halált megvető kézzel védte a sziklatorlaszt, ami az utat elzárta.</p>
            <p> Az ádáz harc közepette egyszerre csak meghallja a felesége szavát. Ott látja maga
               mellett.</p>
            <p> – Hát te mit keressz itt?</p>
            <p> – Téged kereslek.</p>
            <p> – Akkor a halált keresed!</p>
            <p> A hű feleség nem futott el, ahogy tehette volna, az ura nélkül; hanem odarohant,
               ahol annak ismerős sisakját látta ragyogni.</p>
            <p>
               <hi>Dobozy</hi> kezében aláhanyatlott a kard: most már csak a
               menekülésre gondolt. Felkapta a nyergébe maga elé a hitvesét, s vágtatni kezdett a
               többi futók után. A torlaszt senki sem védte többé: a törökök széthányták azt, s
               akkor aztán szabad volt előttük az út a maróthi sík rónán keresztül; a szétdúlt
               szekérsáncban csak a halottak voltak még.</p>
            <p> A vérszomjas, prédaéhes török had vágtatott a menekülők után. Azok közül fegyverzete
               fényével is kivált a főúri vezér; de még becsesebbé tette őt a vállán csüggő fiatal
               hölgy.</p>
            <p> Ádáz ordítással veték magukat utána a vad martalócok: paripáik egyre közelebb érték
               őket; <hi>Dobozy Mihály</hi> ménje roskadozni kezdett a kettős teher
               alatt.</p>
            <p> Az ifjú nő rémülve látta a marcona, ijesztő arcokat egyre jobban közelíteni feléjük;
               hallá állatias röhögésüket, s ha nem érté is szavaikat, de tekintetükből annál többet
               értett, s attól megfagyott szívében a vér.</p>
            <p> A férje biztatá:</p>
            <p> – Ne félj! Csak a malomvölgyi patak hídján túl legyünk; a hidat letörjük; megint
               időt nyerünk!</p>
            <p> Az a patak, mely öt malmot hajt, mély agyagos szakadékban folyik alá a Dunáig.</p>
            <p> Csakhogy az a veszedelem történt, hogy az előretóduló menekülők terhe alatt
               leszakadt a patak hídja, s mikor Dobozy odaért, akkor látta, hogy maga is ottrekedt a
               szakadékon innen.</p>
            <p> Leszökött a lováról, feleségét karjára kapva.</p>
            <p> Ellenségei már csak egy futamodásra voltak hozzá.</p>
            <p> – Ne hagyj gyalázatra jutnom, pogány kézre esnem, pokolra kárhoznom. Ölj meg inkább,
               édes uram! – rebegé az asszony.</p>
            <p> S hogy <hi>Dobozy</hi> tétovázott; ő maga kirántá öve mellől éles
               kését, s a hegyét a mellének szegezte.</p>
            <p> – Most ölelj magadhoz erősen!</p>
            <p> S attól az öleléstől a szívén keresztülment az éles acél.</p>
            <p> Tiszta hősi lelkét odalehelte szerelmes férje arcára.</p>
            <p> A három spahi, aki legelöl rohant feléjük, vad diadalrikoltozással ért e pillanatban
               a búcsút vevő párhoz.</p>
            <p> Rövid volt a búcsú, de nem örök – mindjárt találkozni fognak.</p>
            <p> – Ki kapja a szép asszonytól a legelső csókot? – kiálta kacagva az egyik spahi.</p>
            <p> – Attól egyitek sem; de tőlem mind a hárman! – kiálta Dobozy, s azzal közéjük rohant
               emberfölötti haragja dühében, s jajszó, kardcsattogás váltá fel a kacajt. S a
               jajgatás, a holtak ordítása még a kardcsattogás elmúltával is nőttön növekedett; mert
               a rohanó törökök nem vették észre a malomárkot, s a hátulról tódulók nyomták az elöl
               levőket, akik egymásra rohantak alá a mély szakadékba, amíg az tele lett hullákkal, s
               azután a megtölt árkon keresztül vágtathatott a többi.</p>
            <p>
               <hi>Dobozy</hi> hű nejével ott feküdt legalul a nagy sír fenekén.
               Biztos helyen voltak.</p>
            <p> Az utókor most is <hi>Basaharcnak</hi> hívja ezt a helyet: a magyar
               női erény és hitvesi hűség örök emlékét.</p>
            
            <p> A török szultán azután, végigégetve, pusztítva a sík országot, levágatva kétszázezer
               embert, itthagyta a romokat, sírokat, a feldúlt fővárost, s elvitte magával emlékül a
               Mátyás király által öntetett remek bronzszobrokat s azt a fényes könyvtárt, amit <hi>Corvinának</hi> hívnak. Háromszázötven esztendeig tartotta magánál a
               török a <hi>Corvinákat;</hi> csak egy negyedszázada annak, hogy
               visszaadta. Háromszázötven esztendeig a török nem tanulta meg azt, ami a <hi>Corvinákban</hi> van: <hi>vajha a magyar megtanulná
                  immár, midőn visszakapta!</hi>
            </p>
            <p> Mert a Corvinákban ez vagyon megírva:</p>
            <p> „Amely nép a hazáját jól megvédelmezni rest és fösvény, bizony elveszti a hazájával
               együtt a házát is, a földjét is, ingó-bingó vagyonát is, a nyomorult életét is!”</p>
         </div>
         <div type="chapter">
            <head>Két király egy koronával</head>
            <p> Még az mind nem volt a legnagyobb veszedelme az országnak, hogy a mohácsi romlás
               után a nemzet virága, a nemesség elhullott, a városok elpusztultak, a nép elzüllött.
               A virág csak felnő megint, a nép ismét visszatér, a városok újraépülnek; de
               legnagyobb veszedelem volt az, hogy az ország <hi>feje</hi> is
               lehullott: az ifjú király holttestét nagy későre megtalálták a <hi>Csele</hi> patak mocsáros partjában elásva; ahova <hi>Kanizsay
                  Dóra</hi> úrnő temetteté el a csata után elhullva ottfeledett magyarokat.</p>
            <p> Nem volt király!</p>
            <p> Király, aki a népet ismét nemzetté alakítsa, a feldúlt városokat újra felépítse, a
               pusztaságokat új szorgalmas lakosokkal benépesítse, törvénnyel és igazsággal a régi
               rendet megszilárdítsa, ahogy <hi>IV</hi>. <hi>Béla</hi>
               tevé a tatár pusztítás után.</p>
            <p> Pedig ilyen kellett volna!</p>
            <p> Ahelyett kettő is akadt, aki azt vallotta, hogy Magyarország most már őrá maradt: az
               egyik <hi>I. Nándor</hi> osztrák főherceg és cseh fejedelem, a másik
                  <hi>Zápolya János</hi> erdélyi vajda. <hi>Nándor</hi>
               királynak azon alapult a jussa, hogy az ő felesége az elhunyt <hi>II.
                  Lajos királynak</hi> a nénje vala, s így a leányágon <hi>Árpád</hi>
               ivadéka, az örökség reá nézett, ahogy az egykorú vers mondja:</p>
            <p>
               <hi>„Bella gerant alii, tu felix Austria nube; Quae dat Mars aliis, dat
                  tibi regna Venus.”</hi>
            </p>
            <p> magyarul:</p>
            <p>
               <hi>„Más hadd harcoljon; te szerencsés Ausztria nősülj; Mit más
                  fegyverrel, csókkal is elnyered azt.”</hi>
            </p>
            <p>
               <hi>Zápolyának</hi> pedig különféle jogcímei voltak a magyar koronához.
               Ő verte le a Dózsa-lázadást; ő késett el a <hi>mohácsi</hi> ütközetből;
               aztán meg őneki volt egy pecsétes levele, amelyben az ország rendjei fogadást
               tesznek, hogy <hi>Lajos</hi> király halála esetére őt emelik a trónra.
               De mindennél a sok igazságnál többet ért volna az, ha koronába illő feje lett volna
                  <hi>Zápolyának! –</hi> Lám, <hi>Hollós Mátyásnak</hi>
               nem volt semmi pecsétes levele a trónhoz, koronát sem tettek a fejére; mégis igazi
               király lett, amint a <hi>jogart a</hi> kezébe vette.</p>
            <p> Mikor <hi>Székesfehérvárott</hi> a nyitrai püspök, <hi>Podmaniczky István</hi> a kikiáltott királynak fejére tette a koronát, olyan nagy
               volt az neki, hogy alig akart a fején maradni: csakúgy ingott rajta.</p>
            <p>
               <hi>„Azért akart leesni a koronája, mert olyan kegyetlenül bánt a
                  szegény kuruc haddal!”,</hi> kiabálta a nép. Az urak pedig a hasukat fogták
               nevettükben, amint az új király ellovagolt előttük s fogta a fél kezével a koronáját,
               mint a szélfúvástól féltett kalapot.</p>
            <p> Pedig jobb lett volna, ha sírtak volna, mikor <hi>János király</hi> a
               koronázási halmon megtette a négy vágást a világ négy sarka felé; mert amíg ez eddig
               mindig annak volt a képes kifejezése, hogy a király a világnak mind a négy sarka
               felől támadó ellenséggel szemközt meg fogja védeni az országát: ezúttal azt jelenté,
               hogy az új király a világ mind a négy plágája alól ellenségeket fog hozni
               Magyarországra.</p>
            <p> Nemsokára ezután pedig <hi>Batthyány</hi> nádor <hi>Pozsonyba</hi> hívta össze az ország rendeit: oda is sokan fölmentek főurak és
               nemesi követek; s azok meg <hi>Nándor</hi> főherceget és cseh királyt
               választották meg magyar királynak.</p>
            
            <p> Van egy régi diákmese; ahol a harci mén azt mondja a csatában, előre ösztökélő
               urának: „mi bajom nekem azzal, ha elvész az ütközet? Tán a győztes, ha elfoghat, <hi>két nyerget</hi> fog reám tenni?”</p>
            <p> Magyarország megkapta a választ a ló kérdésére.</p>
            <p> Bizony kettőt.</p>
         </div>
         <div type="chapter">
            <head>Népszerű törvények</head>
            <p> Nem mondhatjuk, hogy János király alatt nevezetes törvényeket is ne hozott volna az
               országgyűlés Székesfehérvárott.</p>
            <p> Ezek voltak:</p>
            <p> „A papok javait vegye el a király, s fordítsa az ország védelmére.”</p>
            <p> „Az egyházi birtokok jövedelméről vegyen számot a király, ami azokból nem egyházi
               célokra fordíttatik, kobozza el, s fordítsa az ország szükségeire.”</p>
            <p> „A jobbágyok, akik a hadjáratban kárt szenvedtek, öt évig ne fizessenek se adót, se
               dézsmát földesúrnak és papnak.”</p>
            <p> „A zsidók az országból mind kiűzessenek.”</p>
            <p> „Az erőszakoskodások, rablások megfenyíttessenek.”</p>
            <p> „Akik mindezekbe 15 nap alatt bele nem egyeznek, papok és világi urak, birtokaiktól
               megfosztassnak.”</p>
            <p> Mindezeket a törvényeket azonban <hi>Verbőczy</hi> Hármas
               Törvénykönyvében hiába keresné az olvasó; mert azokat <hi>János</hi>
               király nem erősítette meg.</p>
         </div>
         <div type="chapter">
            <head>A fekete cár</head>
            <p>
               <hi>Móré László</hi> és <hi>Enyingi Török Bálint</hi>
               uraimék három napig el nem tudták hagyni a kacagást a székesfehérvári koronázás után,
               olyan nagyon csiklandozta az oldalukat az a gondolat, hogy akit ők eddig „János
               komám”-nak hívogattak, már ezután „János király őfelségének” fognak titulálni.</p>
            <p> Pedig jött még más<hi> János</hi> is: a <hi>„János</hi>
               <hi>császár”.</hi> Hanem ez már nem volt nevetnivaló.</p>
            <p> Ki volt ez a János császár?</p>
            <p> Születésére nézve kecskepásztor fia, nemzetére nézve szerémi rác. <hi>„Cserni Jován”</hi> volt a neve.</p>
            <p> Azért hívták <hi>„fekete ember”</hi>-nek (<hi>Homo
                  niger</hi> a krónikában), mert a halántékától kezdve a sarkáig egy hüvelyknyi
               széles fekete anyajegy vonult végig a testén. Az anyját villámcsapás érte, mikor vele
               teherben járt: onnan támadt az a jel rajta.</p>
            <p> Sámsoni erejű férfi lett belőle, akivel birokra ember nem mérkőzhetett: csodálat és
               rettegés tárgya volt azok előtt, kikkel összekerült. Természetesen prófétának és
               boszorkánymesternek is tartották.</p>
            <p> Mikor a török hadsereg végigseperte Alsó-Magyarországot, a magyar birtokosság a
               mocsarak közé menekült a szekérvárakba; azalatt <hi>Cserni Jován
                  Szabadkán</hi> volt egy rác csapattal, s erős részt vett a törökök
               visszaverésében. Vitéz tetteiért a népség éppen olyan nagyon megszerette, mint
               amilyen erősen neheztelt a földesurára, <hi>Enyingi Török
                  Bálintra,</hi> aki magára hagyta a bajban.</p>
            <p> Amint aztán a törökök hazatakarodtak, a fekete ember csak benne maradt <hi>Török Bálint</hi> kastélyában, s mikor az visszajött, azt mondta
               neki: „Én ezt a kastélyt üresen találtam; tehát az enyém!” <hi>Török
                  Bálint</hi> nem akarta elismerni ezt a jogalapot, fegyveres haderőt hozott a
               bitorló ellen, s ki akarta verni a birtokából. De nagyon megjárta vele, mert a <hi>fekete ember</hi> még nagyobb haderővel állt ki, s <hi>Török Bálint</hi> örült, hogy ép tagokkal elmenekülhetett előle.</p>
            <p> Ekkor <hi>Cserni Jován</hi> annyira vitte a vakmerőségét, hogy egy
               válogatott lovas rác csapat élén fölkereste magát <hi>Zápolyát,</hi> s
               felajánlá neki hű szolgálatait, ha őt megerősíti a<hi> Bácska</hi> és
                  <hi>Bánát</hi> helytartóságában.</p>
            <p> Ekkor állt javában a két ellenkirály között a párthívek fogdosása. Fényes
               ígéretekkel, nagy titulusok osztásával igyekezett mind a kettő innen-onnan egy-egy
               hatalmas urat a maga részére hódítani. Egy-egy nevezetesebb kiskirályra (amilyen <hi>Frangepán</hi> volt) ketten is licitáltak.</p>
            <p>
               <hi>Zápolya</hi> kapott a <hi>„fekete ember”</hi>
               ajánlatán, aki Magyarország egyötöd részének csatlakozásával kecsegtette ő királyi
               szívét, s megtette őt a Bánság és Bácska helyettes urává. Pénzt is adott neki meg
               szép paripákat.</p>
            <p> Amint ez a kezében volt a fekete embernek, hozzálátott a dologhoz. Átüzent a Száván
               a török hódoltság alatt élő rác feleihez: jöjjenek seregestül! Itt van most jó világ!
               Tejjel, mézzel folyó Kánaán: igazi szabadság. Azok betódultak, elfoglalták az üresen
               talált falvakat, kastélyokat; birtokukba vették a földeket: mikor a menekült magyar
               nemesek, jobbágyok visszatértek, már ott találták az idegeneket a lakóházaikban.</p>
            <p> Hiábavaló volt <hi>Cserni Jovánhoz</hi> menniük panaszra, mert az
               azzal tromfolta le őket: hogy ő itt egy üres országot talált, azt benépesítette.</p>
            <p> „Hisz mi csak a nagy hatalom elől hagytuk el a régi hazánkat.”</p>
            <p> „No, hát nekem is a nagy hatalom adta ezt át új hazának.”</p>
            <p> S megtartotta magának és a rác népének az egész nagy területet a Tisza, Maros és az
               Al-Duna között.</p>
            <p> A magyar nemesek hasztalan futottak panaszra, <hi>János</hi> királyhoz
               az nem ígérhetett nekik segítséget; mert <hi>Cserni Jován</hi> az ő
               embere volt; tizenkétezer vitéz harcos rác volt már a vezetése alatt; egy ilyen
               hadsereget nem lehet jó barátból ellenséggé tenni.</p>
            <p> Ezen aztán <hi>Cserni Jován</hi> úgy elbizakodott, hogy kikiáltá magát
                  a<hi> Bácska</hi> és <hi>Bánát császárjának!</hi> Úgy
               hívták azontúl, hogy <hi>„fekete cár”.</hi> Egész udvart tartott, <hi>nádort, tárnokmestert, zászlósurakat</hi> nevezett ki; földvárakat
               hányatott, palánkokat keríttetett, utoljára még pénzt is veretett a saját
               ábrázatjára, s testőrsereggel kísértette magát.</p>
            <p>
               <hi>János király</hi> csak akkor vette észre, hogy egy másik <hi>János</hi> is nőtt fel mellette, harmadik uralkodónak az
               országban.</p>
            <p> A hű csajkások kapitánya: <hi>Radics Bosics</hi> váltig biztatta <hi>Zápolyát,</hi> hogy küldje hát ezt a hívét, a fekete cárt <hi>Nándor</hi> ellenkirály nyakára: inkább annak az országát pusztítsa,
               minthogy itthon rabol; de <hi>János</hi> királynak kisebb gondja is
               nagyobb volt annál, hogy maga támadjon fegyverrel az ellenfelére: ahelyett inkább
               megtette, hogy a világ négy része felől hívta be az ellenséget az országba aki őneki
               segítsen: követei ott jártak a velencéseknél, a szultánnál, a francia, a lengyel
               királynál, a bajoroknál, könyörögve, hogy segítsenek a magyarnak egymást
               gyilkolni.</p>
            <p> Ezalatt azonban <hi>Nándor</hi> király ügyesebb volt. Ő vette meg <hi>Cserni Jovánt.</hi> A <hi>fekete cárnak</hi> bizonyára
               az volt a jobbik barátja, aki többet fizet. Finom vörös posztó és nehéz ezüstserlegek
               voltak az ajándékok, amiket Nándor király <hi>Révay Ferenc</hi> által
               küldött <hi>Cserni Jovánnak.</hi> Melyik <hi>fekete
                  cár</hi> állhatna ily kitüntetésnek ellent: Azonkívül a végvárak is mind neki
               lettek ígérve, a<hi> „despota”</hi> címmel.</p>
            <p> Amint <hi>Zápolya</hi> megtudta, hogy az ő helytartója az
               ellenkirályhoz pártolt át, haragjában kiküldé a megfenyítésére <hi>Perényit,</hi> nagy számú sereggel Erdélyből.</p>
            <p> Hanem a<hi> fekete cár</hi> igen jól felkészülten várt a király
               seregére <hi>Nagyszőllősnél,</hi> úgy szétverte <hi>Perényi</hi> hadait, hogy annak fele is ottveszett, maga a vezér csak jó török
               lovának köszönhette, hogy a Maroson keresztül épkézláb elmenekült.</p>
            <p> Itt pedig aztán a fekete cár meg nem állapodott, hanem győzelemmámoros rác hadaival
               betört Erdélybe, s végigpusztította azt egész <hi>Szászvárosig.</hi>
               Senki sem állt neki ellent.</p>
            <p> Ez volt aztán a rémület <hi>János</hi> király udvarában!</p>
            <p> Amíg Magyarország el sincs foglalva, elvész maga Erdély!</p>
            <p> Nem is kell hozzá az ellenkirály, nem a német ármádia, elég hozzá <hi>„fekete cár”</hi> maga: a kecskepásztor fia; a rác martalócok gyülevész serege,
               hogy a magyar királynak egész hatalma, mint a rozzant kunyhó összeomoljon, hogy az a
               nemzet, mely Mohácsnál meghalt <hi>siralomra méltón,</hi> most
               másodszor haljon meg <hi>szégyenteljesen!</hi>
            </p>
            <p> Jó szerencse, hogy azok között, akik nem viseltek se rangot, se vezéri tisztet, még
               megmaradt az ősi vitézség szelleme.</p>
            <p> A nagyváradi püspökség igazgatója, <hi>Czibak Imre,</hi> nagy hirtelen
               összegyűjté a bihari nemességet, a hajdúságot, s ezzel a hirtelen lóra ült sereggel
               útját állta az Erdélyből nagy zsákmánnyal visszacáfoló fekete cárnak, s annak a
               hadait a <hi>nagy szögyi</hi> mezőn a Maros mellett úgy tönkreverte,
               hogy a<hi> fekete cár</hi> maga tépett vörös palástjával, elpüfölt
               testőreivel futvást menekült egész Szegedig; holttestekkel jelölve meg az utat,
               melyen idáig jött.</p>
            <p> Kifáradva, kiéhezve, égő sebekből vérezve érkezett meg a<hi> fekete
                  cár</hi> vert hadával Szeged városába, késő este. A szegedi nép pedig sohasem
               szerette: a nagy kudarc után még le is nézték. Futása hírére félreverték a
               harangokat: a polgárság fegyvert ragadva gyűlt össze a<hi>
                  Szilágyi</hi> kastélyban a nagy piac közepén, mellyel szemben voltak a gazdag
               búzakereskedő <hi>Zákány</hi> tárházai, akkori idők rende szerint, erős
               kőfallal kerítve.</p>
            <p> A<hi> fekete cár</hi> nem tartá tanácsosnak, hogy most a maga
               szétzilált népének szabad rablást engedjen a nagy, népes magyar városban; inkább egy
               csoportba igyekezett a szállingózókat tömöríteni a piac közepén, s hogy
               élelmezésükről a legegyszerűbben gondoskodjék, azt parancsolá, hogy törjék fel <hi>Zákány</hi> uram tárházát.</p>
            <p> Amíg azonban az emberei egy kútágassal a nehéz kaput döngették, azalatt egy fiatal
               polgár, <hi>Vid Sebestyén,</hi> a hosszú puskájából úgy hasba lőtte
                  a<hi> fekete cárt,</hi> hogy az lefordult a lováról.</p>
            <p> Társai, amint cárjuk elestét látták, rémületükben elfeledtek éhséget, szomjat és
               bosszúállást, felkapták a sebesültet a földről, s ugyanabba a skarlátpiros palástba
               burkolva, mely uralkodói jelvénye volt; elmenekültek vele a szomszéd faluba, <hi>Horgosba,</hi> egész odáig üldöztetve a szegediek által.</p>
            <p> Ott pedig szintén nem volt maradásuk, mert <hi>Enyingi Török
                  Bálint,</hi> meghallva kegyetlen ellensége halálos veszedelmét, nem engedte meg
               neki, hogy csendesen meghaljon; hanem rajtarontott és kivégeztette. A levágott fejét
               felküldték Budára <hi>János</hi> királynak diadaljelül.</p>
            <p> Ennek a nagy diadalnak az örömére nemcsak <hi>Budán,</hi> de még <hi>Krakkóban</hi> is Te Deum Laudamust tartottak <hi>János</hi> király hívei. Volt nagy trombitaszó mindenfelé és
               örömtűz-gyújtogatás.</p>
            <p> Hogy a kecskepásztor fiát, a fekete cárt legyőzte a nagyváradi püspök igazgatója,
               meg egy szegedi kereskedőlegény!</p>
         </div>
         <div type="chapter">
            <head>Az orgyilok</head>
            <p> Ha a két ellenkirály közül akár az egyik, akár a másik annak idejében tette volna
               meg mindazt az erőfeszítést és áldozatot, amikor még Magyarország élő test volna;
               hogy kész, keze alatt levő seregével a Mohács alatt harcoló magyar seregnek segített
               volna a törököt visszaverni, bizonyára olyan hálára kötelezte volna le a magyar
               nemzetet, amilyen egykor <hi>Hunyady János</hi> fiának a fejét vette
               dicsfénnyel körül: ami a koronánál ragyogóbb, állandóbb. A korona önként kereste
               volna a koszorúzott főt. A gyermek-agg királynak úgysem maradt örököse.</p>
            <p> Így azonban úgy tűnik fel a két király szomorú hadakozása, mint két saskeselyű
               vitája egy hulla felett.</p>
            <p> Egyszer <hi>Nándor</hi> király verte ki <hi>Zápolyát</hi> német sereggel az ország határán egész Lengyelországig, azután meg
                  <hi>János</hi> király jött vissza török sereggel, s az verte ki a
               vetélytársát egész Ausztriáig. Egyszer a török ostromolta Bécset, másszor a német
               ostromolta Budát. A két oldalról is pártfogolt magyarnak jutott a szenvedés.</p>
            <p> Nem volt ezekben a harcokban dicsőség. A lelkesedés hiányzott belőlük. A főurak
               annak a pártjára álltak, akinek a keze közelebb érte őket, meg aki többet ígért.
               Ugyanaz a püspök, aki megkoronázta Székesfehérvárott <hi>Zápolya
                  Jánost,</hi> amint <hi>Nándor</hi> király kapta kezébe a koronát,
               ugyanabban a templomban megáldotta, fölkente <hi>Nándor</hi> királyt;
               ugyanaz a<hi> Bakics,</hi> aki vitte az ország zászlóját János előtt,
               teljesíté ezt a szolgálatot <hi>Nándornak</hi> is. Amint az egyik
               király serege megjelent egy vár alatt, hol az ellenkirály híve parancsolt, az
               mindjárt átállt hozzá: nyílt ütközetben, amint szorulni kezdett a kapca, az volt az
               istenesebb, aki elfutott; de az okosabb azt tette, hogy átment a győztes ellenséghez.
               Ugyanazokat a nagy neveket az egyik lapján a krónikának Nándor király mellett
               találjuk, a másikon János király mellett. Amely apának két legényfia volt, az egyiket
               Nándor, a másikat János király táborába küldte szolgálni.</p>
            <p> Mind a két királynak az volt a nagy baja, hogy nem volt elég pénze. Ezt sürgeti
               tőlük leveleiben valamennyi főúr; ők maguk meg a szövetséges királyoktól,
               császároktól. Akár basa volt, akár bán, annak pénz kellett. A katonáknak meg volt
               adva a szabad rablás. Gyakorolták is. A népnek tökéletesen mindegy volt; ellenség
               jön-e vagy jó barát? Egyformán rabolt, erőszakoskodott valamennyi. Mikor <hi>Móré Lászlót</hi> (mind a két király ellenségét) kiforgatták <hi>Palota</hi> várából, kétszázezer aranyat érő kincseket találtak
               nála, amit a szomszédoktól összerabolt. Még a török nagyvezérek is elfogadták a
               borravalót: s a királyok nem restellték azt nekik megadni.</p>
            <p> Sőt maga a szultán sem érte be azzal, hogy Mohácson (a húszezer halott temetője
               közepette) János király kezet csókolt neki; hanem <hi>ajándékot</hi>
               kívánt, évenként tízezer aranyat, s a bécsi követtől elfogadta a gyémántos
               gyűrűt.</p>
            <p> Nem is becsülte már egymást semmire a magyar; hanem így csúfolta: „te török!” – „te
               német!”</p>
            <p> Hogy maradhatott volna hát ki ebből a dicstelen hadjáratból az a fegyvernem is, ami
                  az<hi> „arany nyilak”</hi> méltó társa, az <hi>orgyilok.</hi>
            </p>
            <p> Az érsek levelével követül küldötték <hi>János</hi> királyhoz <hi>Hoberdanacz Jánost.</hi>
            </p>
            <p> Amíg <hi>Zápolya</hi> a levelet olvasva félrefordult, a szemközti
               tükörből gyanakodva nézé a követet, s észrevette, amint az a palástja alól kivonja a
               tőrét. A király szolgáit kiáltá elő, azok rárohantak az orgyilkosra, s dühös küzdelem
               után lefegyverezték.</p>
            <p> – Ki küldött a meggyilkolásomra? – kérdezé a király.</p>
            <p> – Senki sem! – felelt <hi>Hoberdanacz. –</hi> A bosszúállás hozott. A
               te helytartód, a<hi> fekete ember,</hi> azalatt, amíg én
               fegyvereseimmel a dúló törököt visszaverni jártam: éjjeli sötétben megrohanta
               védetlen váramat. Mikor visszatértern, csak kormos falakat találtam. És e falakon
               belül apámat, anyámat, két gyönge növendék öcsémet. legyilkolva kegyetlenül. Ekkor
               megesküdtem, hogy bosszút állok értük terajtad, aki ezt a fekete ördögöt a nyakunkra
               küldted. Ez a történetem. Tégy velem, amit akarsz!</p>
            <p> Igaz volt-e, amit mondott? Nem vizsgálták. Az orgyilkost bevarrták bőrzsákba, s
               aztán a Gellért hegyéről alágurították a Dunába.</p>
         </div>
         <div type="chapter">
            <head>Egy ősmagyar jellem</head>
            <p> Előbb ugyan szó volt <hi>János</hi> király tanácsosai közt, hogy <hi>Hoberdanaczot,</hi> aki bizonyosan a Nándor-pártiak embere, ki
               kellene cserélni a foglyul esett <hi>Bodó Ferencért.</hi>
            </p>
            <p>
               <hi>Bodó Ferenc Zápolyának</hi> egyik legjobb dandárvezére volt. Még
               nem tudta, hogy vezértársai, <hi>Enyingi Török Bálint</hi> és <hi>Bakics</hi> már a <hi>Nándor</hi> király hívei lettek,
               s egész bizalommal csatlakozott hozzájuk. Azok aztán elfogták harc nélkül, s magukkal
               vitték a labanc táborba. Ott a fogoly urat szép szóval, biztatással, nagy ígéretekkel
               kecsegtették a hajdani bajtársai, hogy térjen át ő is <hi>Nándor</hi>
               királyhoz az ő példájukra; de Bodó nem lágyult meg: inkább láncok között hal meg.</p>
            <p> Egykori jó cimborái láncokat ugyan nem verettek rá; hanem annál keményebb bilinccsel
               köték meg: becsületszavát vették, hogy a fogságból nem szökik meg. Mikor aztán nemesi
               kézcsapással erősíté meg fogadását: akkor visszaadták kardját, paripáját:
               járhat-kelhet tetszése szerint az egész tábor határán belül.</p>
            <p> Volt pedig egy hű szolgája, rác ember, aki nagy mester volt a kábító szerek
               készítésében. Ez föltette magában, hogy urát megszabadítja.</p>
            <p> Egy este a szolga abba a hordóba, amiből a bort hozták, álomitalt kevert; amitől
               azután urak és hajdúk, miután jól ittak belőle, mind holtrészegen düledeztek szerte.
               De <hi>Bodó</hi> maga is magán kívül hevert a sátorban. A rác szolga
               ekkor felültette őt a lovára, lábait a terhelőhöz kötözte, s maga is lóra kapva, az
               éj sötétjében elvágtatott az urával, amerre szabad volt az út. Reggelre egy sík róna
               közepére ért vele. Itt fölébredt <hi>Bodó.</hi> Szétnézett, és nem
               látta a tábort sehol.</p>
            <p> – Szabadok vagyunk, uram – mondá a rác szolga.</p>
            <p> – Te az lehetsz, paraszt – mondá <hi>Bodó –,</hi> de én nem vagyok,
               mert én nemesi szavamat adtam, hogy el nem szököm.</p>
            <p> S azzal megfordítá a lovát, és visszavágtatott a német táborba, foglyul adva
               magát.</p>
            <p> Regulusi jellem volt: ősmagyar lélek.</p>
            <p> Akkor azután láncra verték, s bezárták a németújhelyi vár pincebörtönébe.</p>
            <p> Ott is pusztult el.</p>
            <p> A kínált cserére azt felelték a németek, hogy nem adnak cserébe egy kígyóért egy
               oroszlánt.</p>
         </div>
         <div type="chapter">
            <head>A kőszegi hősök</head>
            <p> Ha a fejekben nagy fogyatkozása volt is a hősi erényeknek, az alacsonyabb rangú
               hazafiak olyan hőstetteket jegyeztek fel a történelem könyvébe, amik még e ködös,
               borongós korszakra is fényt képesek vetni.</p>
            <p> Ilyen ragyogó tény volt <hi>Kőszeg ostroma.</hi>
            </p>
            <p>
               <hi>Szolimán</hi> szultán már a harmadik hadjárattal látogatta meg
               Magyarországot.</p>
            <p> Ezúttal Bécs volt haragjának egyenes célja: nem is <hi>Nándor</hi>
               királyt kereste, ki követei által békét könyörgött tőle s évi adófizetést ígért a
               fényes portának. <hi>A német császárt</hi> kereste, <hi>Károlyt,</hi> aki egyúttal <hi>spanyol király</hi> is volt. Ezt
               üzente neki: <hi>„Remélem, hogy mint bátor férfiú fogadand országa
                  határán. Mert ahogy tisztességes ember nem bízza másra a feleségét, úgy a seregét
                  sem hagyja más kezére. Ő hirdette, hogy ellenem akar jönni. Ám itt vagyok.
                  Mérkőzzék meg velem, ha bátor férfi. Aztán történjék, amit Isten határozott! Ha
                  nem mer bevárni, fizessen adót! Mint Isten csak egy van az égben, úgy császár is
                  csak egy van a földön!”</hi>
            </p>
            <p> S e merész szavaknak százharmincezernyi kipróbált vitéz harcos adott nyomatékot; egy
               ágyúhajóhad a Dunán és kétszáz tábori ágyú.</p>
            <p> S ez a világromboló lavina fennakadt mégis.</p>
            <p> Nem a német császár ármádiájában, nem Bécs nehéz ágyúkkal fegyverzett bástyáiban,
               hanem egy kis magyar városkában, annak hős lelkű népében s dicső vezérében.</p>
            <p>
               <hi>Nándorfehérvártól</hi> idáig csupa diadal volt <hi>Szolimánnak</hi> az útja; ahol csak lófarkas zászlói megjelentek, megnyílt előtte
               minden várkapu. Tizenhét város kulcsait rakták már le a lába elé.</p>
            <p>
               <hi>Kőszeg</hi> várkapitánya volt ekkor <hi>Jurisich
                  Miklós.</hi>
            </p>
            <p> Maga is éppen <hi>Nándor</hi> király táborába készült Bécs alá a
               bandériumával, ami bizony nem nagy számot vetett. Huszonnyolc huszárból és tíz vértes
               lovasból állt az egész.</p>
            <p> Mikor azt a tengernyi hadat meglátta <hi>Kőszeg</hi> falairól, mely a
               hegyekről mint a hangyaboly omlott alá: megváltoztatá a szándékát, ott maradt.</p>
            <p> A vidékről összefutott a városba a sok rémült nép. Abból kiválogatá <hi>Jurisich</hi> a legjobb férfiakat, ahánynak fegyvert tudott adni, s
               minden pénzén lőport vásárolt. Mindössze hétszáz embert tudott szembeállítani a
               szultán százharmincezer emberével.</p>
            <p> Azt írja az ostrom alatt kelt levelében:</p>
            <p> „Én e gyönge várost védeni merészeltem a hatalmas ellenség ellen; nem, mintha azt
               megtartani reméleném; de hogy az ellenséget egy ideig feltartóztatva, időt nyerjenek
               a keresztyén fejedelmek seregeik összegyűjtésére, saját életem veszedelmével.”</p>
            <p>
               <hi>Ibrahim</hi> nagyvezér három napig lövette éjjel-nappal a dacoló
               város külső sáncait, míg azok rommá dőltek; ekkor érkezett meg maga a szultán is
               hadai zömével <hi>Kőszeg</hi> alá. Az ő fölséges szemei számára volt
               feltartva az a dicső látvány, melyben a világ győzhetetlen serege egy kis
               hangyafészket összetipor.</p>
            <p> Egyszerre négy oldalról támadt a török had a város belső falai ellen hágcsókkal;
               elöl a boncsukvivők (boncsuk lófarkas zászló, mondsuk a zászló végén levő gomb),
               hátul az éneklő dervisek.</p>
            <p> S a világ hatalmas urának meg lett szerezve az a poklokkal egyenlő gyönyörűség, hogy
               fényes vitézeit mind a négy oldalon visszaverve lássa.</p>
            <p> A hétszáz paraszt kudarccal hajtotta el őket a falai alól.</p>
            <p> A vérrel fizetett keserves lecke után a török nagyvezér kénytelen volt szabályos
               ostromszálláshoz fogni: tűzaknákat ásatott a föld alatt a bástyák ledöntésére. <hi>Jurisich</hi> pór-vitézei azoknak is megfeleltek. Tizenkét
               tűzaknáját a töröknek szétrombolták ellenaknáikkal; míg végre a föld alatti harc
               hetedik napján sikerült a törököknek a tizenharmadik aknát felrobbantani s a város
               falán tizenhat sing széles rést törni.</p>
            <p> Ekkor aztán a török had nekizúdult a tört résnek; férfi férfi ellen harcolt. S a
               harc eltartott késő estig. És a nap azzal a hírrel ment le, hogy <hi>Szolimán</hi> hőseit kegyetlenül elverték a tört réstől <hi>Jurisich</hi> gyakorlatlan vitézei. Az árkok be voltak már temetve a
               hullákkal.</p>
            <p> Most <hi>Ibrahim</hi> két óriási <hi>fatornyot</hi>
               rakatott fel a várfalak őrtornyaival szemben, amikről ágyúkkal lövette végig a
               várost. <hi>Jurisich</hi> emberei egy éjjel felgyújtották kanóccal az
               egyik fahegyet.</p>
            <p> Az ostrom tizenhetedik napján általános rohamra indíták a török tábort <hi>Kőszeg</hi> sáncai ellen. A janicsárok négy lobogót tűztek már fel
               az elfoglalt falakra. De <hi>Jurisich</hi> lelkesítő szavaira a
               várőrség új viadalt kezdett, s visszaverte a betörő hadat a kitűzött zászlókkal
               együtt.</p>
            <p>
               <hi>Jurisichnak</hi> sikerült erről a napról a török táboron
               keresztülosonó hírnök által levelet küldeni <hi>Nándor</hi> királyhoz,
               melyben azt mondja:</p>
            <p> „Hétszáz fegyveres parasztomnak fele már elhullott; 300 forinton szerzett poromból
               még csak egy mázsa maradt fenn. Csak az Isten irgalma tart fenn bennünket.”</p>
            <p> A csodavitézséggel visszavert ostrom után török hírnökök jelentkeztek fehér zászló
               alatt a résnél; <hi>Jurisich</hi> nem bocsátotta őket be, csak onnan a
               sáncról értekezett velük.</p>
            <p> – A szultán haragtól lángol! – mondá a hírnök.</p>
            <p> – Igyék vizet, majd lecsillapodik! – hangzott a válasz.</p>
            <p> – Megesküdött, hogy várad romjai alá fog temetni.</p>
            <p> – Esküszöm, hogy jól fogok ott aludni.</p>
            <p> – De a nagyvezér könyörülni akar rajtad: megkegyelmez, ha a várost átadod, vagy
               kétezer arany váltságdíjat fizetsz érte.</p>
            <p> – A város nem az enyém; pénzem pedig nincs. – Ez volt a hírnökhöz az utolsó szava
                  <hi>Jurisichnak.</hi>
            </p>
            <p> Háromszor ismétlé a felhívást a hírnök; más választ nem kapott.</p>
            <p> Ezzel fölidézte magára Jurisicha hatalmasok minden haragját. Még azon az éjszakán
               minden oldalról megharsantak a tárogatók, riadót vertek a dobok; a török sereg virága
                  <hi>(a „Beksid Tas kert virágai”),</hi> a janicsárok válogatott hada
               rohant ádáz „Allah”-ordítással Kőszeg falaira: a hátramaradókat vasbuzogánnyal verték
               a csauszok, az előrohanókat erszénypénzzel kecsegtették, ha élve győznek, Mohamed
               paradicsomával, ha halva győzni segítenek.</p>
            <p> A janicsárok a bőszült rohamban elfoglaltak minden sáncot, s Kőszeg falain már nyolc
               lófarkas zászló volt kitűzve.</p>
            <p> A viadalban a védők ismét hatvan embert veszítének.</p>
            <p>
               <hi>Jurisich</hi> maga is sebet kapott, s a falakról elűzött háromszáz
               harcosával a templom védfala mögé vonult, ott várandó be az utolsó csapást. Veszve
               volt már minden.</p>
            <p> A török had elfoglalta a várost; a fegyvertelen nép, asszony, gyermek, agg mind a
               főtérre rohant, s istenébresztő jajgatással csoportosult a templom körül.</p>
            <p>
               <hi>Jurisich</hi> elkeseredett e látványra, e rémsikoltásra, s e keserű
               harag a hős szívében csodát művelt. Előhozatta a templomi zászlókat, s amint a
               janicsárhad rendetlen tömegben tódult a piacra, kirohant háromszáz emberével a
               templom fala mögül végső kétségbeesett haraggal a dúló hadra.</p>
            <p> A törökök azt hitték, a keresztyének szentei szálltak egyszerre alá az égből, amint
               az arkangyalok képeivel lengő zászlókat meglátták: vad ijedelem lepte meg szíveiket;
               rohantak hanyatt-homlok vissza a résekre, a falakra; mint akiket földfeletti hatalmak
               űznek. A futó janicsárhad magával sodorta az utána jövőket is; az egész ostromdandár
               összeziláltan futott vissza a táborba.</p>
            <p> A kudarccal elfutottak azt beszélték a táborban, hogy angyalok harcoltak
               lángpallosokkal ellenük; a főbb agák pedig azt hozták fel mentségül, hogy odabenn még
               egy belső vár áll, és annak őrizete csupa vasember.</p>
            <p> Ez volt a tizenkettedik roham <hi>Kőszeg</hi> ellen és az utolsó.</p>
            <p> Még hajnal előtt újra megjelentek a nagyvezér hírnökei a tört rés előtt, s felhívták
                  <hi>Jurisichot,</hi> hogy jöjjön át <hi>Ibrahimhoz</hi> néhány barátságos szóra; városának kegyelmet nyerhet. Cserében
               kezesül két basát hagynak ott helyette.</p>
            <p> Jurisich elfogadta a meghívást, ezt írva előbb Nándor királynak:</p>
            <p> „Porom már végképp elfogyott, akik még körülöltem életben maradtak, bátorságukat a
               további védelemre végképp elvesztették, egy óráig sem állhatjuk meg tovább a
               harcot.”</p>
            <p> S azzal átment a török táborba.</p>
            <p>
               <hi>Ibrahim</hi> fölállt előtte, mikor jönni látta, s kezét nyújtá
               neki. Sebei után tudakozódott, miket a mai harcban nyert, ha nem veszélyesek-e? S
               azután tudatá vele. hogy a szultán megkegyelmezett neki, s a várat és várost neki
               ajándékozza.</p>
            <p> Azzal megölelték egymást.</p>
            <p> – És most jöjj a szultánhoz kézcsókra.</p>
            <p> Jurisich vérző sebeire mutatott, azt mondta, nincs ereje hozzá.</p>
            <p> – Hadat verni volt erőd a sebeidtől, de kezet csókolni nincs erőd.</p>
            <p> – Amit te mondasz, előttem annyit ér, mintha a szultán maga mondaná.</p>
            <p> Ezt nagyra vette <hi>Ibrahim.</hi>
            </p>
            <p>
               <hi>–</hi> No, hát menj vissza békével. Aludjatok csendesen népestül
               együtt. Az én őreim fognak strázsálni a falaitok körül, hogy senki ne
               háborgasson.</p>
            <p> Még a janicsárok basája kérte <hi>Jurisichot,</hi> hogy engedje neki
               megtekinteni azt a <hi>„belső várat”,</hi> amelytől a janicsárjait
               visszaverte.</p>
            <p> Azt nem tehette Jurisich, mert ilyen belső vára nem volt; de meg sem akarta
               szégyeníteni a basát.</p>
            <p> – Ne jöjj oda, kérlek, mert abban a belső várban dühös németek és spanyolok
               tanyáznak; azok ellen meg nem védhetnélek, mert azoknak én nem is parancsolok.</p>
            <p> Igazat is mondott; mert biz ő <hi>egy</hi> németnek és spanyolnak sem
               parancsolt.</p>
            <p> A városba visszatérve, <hi>Jurisich</hi> minden ezüstedényét ajándékul
               küldé <hi>Ibrahimnak,</hi> s aztán népével együtt nyugalomra hajtá
               fejét. – Falain a janicsárok álltak őrt. A tornyokban a muezzimek énekelték: „la
               Allah il Allah!” S mikor feljött a nap, s a hatalmas török császár kitekinte
               sátorából, megelégedve látta, hogy Kőszeg falromjain ott lobognak a félholdas vörös
               zászlók, ezüst betűkkel: „Egy az Isten és Mahomed az ő prófétája”.</p>
            <p> Jurisich és népe aludt a romok közt – nem is eltemetve.</p>
            <p> S mikor estefelé fölébredtek, már akkor nem volt semmi vörös zászló a romokon; se
               janicsárok a falon, se muezzimek a tornyokban, se komparadzsik a fahegyeken, se
               sátorok a halmokon. A török tábor tovavonult, csak a felvert por mutatta
               távozását.</p>
            <p> Huszonöt napig tartotta fel <hi>Kőszeg</hi> hétszáz paraszt vitézével
               a világrész leghatalmasabb seregét, s ez az időhaladék éppen elég idő volt arra, hogy
               megmentse Bécset.</p>
            <p> Ezalatt bekövetkezett az esős idő, s sárban a régi fényes vitézek nem szerettek
               harcolni. A két császár meg sem látta egymás táborát, <hi>Szolimán</hi>
               hazament Sztambulba, <hi>Károly</hi> császár meg Madridba.</p>
            <p> S ezt az egész hadjáratot <hi>Jurisich</hi> fordította el és a hétszáz
               parasztvitéz.</p>
         </div>
         <div type="chapter">
            <head>Gritti</head>
            <p> Mily sok viszontagságokon ment keresztül a két király és két császár harcai alatt a
               magyar szent korona!</p>
            <p> Valóságos labdajátékot űztek vele, egyik kézből a másikba.</p>
            <p> Először <hi>Zápolya</hi> kapta meg, azután <hi>Nándor</hi> király, attól megint elvette <hi>Szolimán</hi> császár:
               annak a nagyvezére, <hi>Ibrahim</hi> nem áhítozott kevesebbre, mint
               hogy Szent István koronáját a saját tar fejére tegye fel; s még megteszi azt a
               csúfot, ha <hi>Athinay Deák Mihály</hi> lelkére nem beszél a
               szultánnak, az aztán visszadobta azt megint <hi>Zápolyának.</hi>
            </p>
            <p> De az ő kezében megint nem volt biztos helyen a magyar korona. Még egy követelője
               támadt annak, mintha bitang jószág volna: <hi>Gritti Lajos.</hi>
            </p>
            <p> Egy velencei hercegtől származott korcs; olasz vér; jezsuita nevelés; török szultáni
               kegyenc: annyiféle színt váltó, ahány úrral összekerül, fizetve valamennyitől,
               elárulva egyiket a másiknak kölcsönösen, hitszegő minden vallás értelmében,
               pénzvágyó, kapzsi, fösvény; orgyilokhoz, méreghez nyúlni kész, ahol útjában akadályt
               talál.</p>
            <p> Ez a név keresztül-kasul járja Magyarország történetét e kétkirályos korban, s
               mindenütt vérnyomokat, szégyenfoltokat hagy maga után.</p>
            <p> A győzelmes <hi>Szolimán</hi> szultán rendelte őt, a törökké lett
               kegyencet, <hi>János</hi> király mellé Magyarország kormányzójának.</p>
            <p> Az olasz pribék, akinek a neve a törököknél <hi>Bég Ogli</hi> volt,
               egyszerre magához ragadta az egész országlást; ő volt az úr, nem a király.
               Testőrsereggel vette magát körül, s fejedelmi pompát űzött. Akadtak magyarok, akik
               pártot képeztek körülötte. Ilyen volt <hi>Dóczy János;</hi> aki <hi>„mint a sátán állt mindig oldalánál,”</hi> s az országgyűlésen az
               olasz szavait magyarul tolmácslá a rendeknek. <hi>Gritti</hi> adót
               vetett ki a főurakra és papokra, melyben mindenki az ingó vagyonának <hi>felét</hi> tartozott neki átadni. Mikor aztán pénze volt, akkor
               hívei is voltak. A zákányi országgyűlésen már azt merték indítványozni Dóczyék, hogy
               le kell tenni a tehetetlen <hi>Jánost</hi> a királyi székből s <hi>Grittit</hi> emelni helyébe. Csak <hi>Nádasdy Tamás,
                  Perényi Ferenc</hi> s a <hi>két Ártándy</hi> ellenkezése akadályozá
               meg, hogy a merénylet hevenyében sikerüljön.</p>
            <p>
               <hi>Gritti</hi> bosszúja most ezek ellen fordult: <hi>Nádasdyt</hi> elüldözte árulkodásaival a király mellől; <hi>Perényit</hi> elfogatta a török táborban, s csak fiáért bocsátá szabadon, azt meg
               töröknek nevelteté; a két <hi>Ártándyt</hi> pedig azon ürügy alatt,
               hogy Budavárát ki akarták szolgáltatni <hi>Nándor</hi> királynak,
               azalatt, míg <hi>János</hi> király vadászaton volt, hirtelen, minden
               törvénylátás és ítélet nélkül, Budán, a várkút mellett lenyakaztatá. E példa óta
               mindenki rettegett a bosszújától: <hi>Nádasdy</hi> átpártolt <hi>Nándor</hi> királyhoz<hi>.</hi>
            </p>
            <p> A két ellenkirály alkudozott egymással a békére; az alku Sztambulban folyt a szultán
               előtt: az ő helybenhagyásától függött minden. Gritti úgy tett, mintha ő békéltetné
               őket; amellett meg alattomban mindent elkövetett, hogy a kibékülést meghiúsítsa.</p>
            <p> Pedig ugyan engedelmes szívvel folytatta mind a két király az alkut. Előbb készek
               voltak megosztozni Magyarországon. Utoljára <hi>Nándor</hi> király
               hajlandó volt az egész országot átengedni <hi>Zápolyának,</hi> azon
               föltétel alatt, hogy annak halála és magvaszakadtával az egész országot ő örökölje;
                  s<hi> Zápolya</hi> viszont hajlandó volt így elfogadni az ország
               birtokát, ami együtt járt azzal a kötelezettséggel, hogy holtig nőtlen maradjon;
               pedig már akkor jegyben járt <hi>Izabellával,</hi> a lengyel király
               leányával.</p>
            <p>
               <hi>Gritti</hi> mind a kettő ellen felbőszíté a szultánt. Ez aztán őt
               bízta meg vele, hogy jöjjön be Magyarországra, igazságot szolgáltatni a két király
               közti vitában. Kíséretül adott mellé kétezer janicsárt és arnót lovast, akikhez még a
               moldvai segédcsapatok is csatlakoztak.</p>
            <p>
               <hi>Grittinek</hi> az volt a terve, hogy a<hi> János
                  király alatti ország főbb hivatalait mind a maga teremtményeivel rakja meg. (A
                  hivatalosztással olyan könnyedén bánt, hogy a saját 18 esztendős öccsét megtette
                  egri püspöknek; pedig soha breviarium nem volt a kezében, sőt még Mohamed-hitű is
                  volt.) S ha egyszer ez meglesz, akkor János királyt elfogatja, Sztambulba küldi,
                  maga pedig Nándor királlyal megköti a békét, úgy, hogy ő maradjon az ország
                  alkirálya. Hogy milyen jó kedvében van, azt megmutatta már a szilisztriai
                  átkelésnél, ahol Illés bojtárt azért, mert nem állíttatta elő elég gyorsan a
                  hajókat, a parton felakasztatta.</hi>
            </p>
            <p> Erdélyben ekkor <hi>Czibak Imre</hi> volt az alkormányzó; ugyanaz a
               hős, aki a<hi> „fekete cár”</hi>-t tönkreverte. Királyához és
               nemzetéhez hűséges és amellett erős jellemű férfi.</p>
            <p> Ezt kellett legelőbb is az útjából eltenni <hi>Grittinek.</hi>
            </p>
            <p>
               <hi>A Grittitől</hi> nádorságra kijelölt <hi>Dóczy</hi>
               halálos ellensége volt <hi>Czibaknak,</hi> mert ez az egyenes lelkű
               főúr őt egyszer hazug rágalmazásaiért a király előtt pofon verte. Most itt volt az
               alkalom a bosszúra.</p>
            <p>
               <hi>Gritti</hi> alattomban megvesztegeté <hi>Czibak</hi>
               házi káplánját, <hi>Pétert,</hi> hogy ez őt nyájas biztatásokkal
               kicsalja <hi>Vajda-Hunyad</hi> erős várából. Mikor aztán <hi>Czibak</hi> útban volt feléje kétszáz lovas kíséretében, <hi>Gritti</hi> éjjel ráküldé <hi>Batthyány Orbánt</hi> és
                  <hi>Ghiczy Istvánt</hi> lovasokkal és szekérre rakott janicsárokkal,
               s azok álmában lepték meg a gyanútlan főurat.</p>
            <p> De <hi>Czibak</hi> nem hagyta magát ily könnyen elfogni. Hősi erő
               lakott edzett termetében; karddal és csákánnyal valamennyi cenk és pribék ellen olyan
               vitézül védte magát, hogy a nagy sokaság nem bírta elnyomni. Végre elvagdalták sátra
               köteleit, s amint aztán a ponyva fejére omlott; nem védhette magát, akkor levágták a
               fejét.</p>
            <p> A vajda, <hi>Majláth István</hi> és <hi>Kun Gothárd</hi>
               éppen <hi>Grittinél</hi> voltak, mikor oda elhozták <hi>Czibak Imre</hi> levágott fejét.</p>
            <p> Az olasz megsiratta a levágott főt, mint <hi>Caesar Pompeiusét,</hi> s
               azt mondta, hogy ez nem az ő munkája volt! De az erdélyi urak ráismertek a műben a
               mester kezére. Ez szegte nyakát.</p>
            <p>
               <hi>Czibak</hi> meggyilkoltatásának híre egész Erdélyt fellázítá; <hi>Patóczy Miklós,</hi> a megöltnek unokaöccse, körülhordatta a véres
               kardot, meggyújtatta a hegyeken a vésztüzeket, s rövid időn egész tábor fogta körül
                  <hi>Grittit</hi> és kísérő seregét, s beszorítá őt Medgyes
               városába.</p>
            <p> A szász polgárok helyet adtak neki a városukban; de maguk a fallal kerített
               templomukba vonultak, s azt elzárták előle.</p>
            <p> Innen üzent <hi>Gritti János</hi> királynak, hogy jöjjön a
               felszabadítására, Zápolya azonban ehelyett elfogatta Gritti megbízottját, s annál
               megtalálta mindazokat a leveleit a nagyravágyó olasznak, mikben a törökökkel és
               németekkel ellene szövetkezett.</p>
            <p> A feltámadt erdélyiek egy ideig kímélni akarták Medgyes városát, hanem amint azt
               látták, hogy <hi>Gritti</hi> a moldvai vajdát is beidézi a
               felszabadítására, rövidre szabták a perét: ágyúval törtek rést a falakon, s betörtek
               fegyveres kézzel. A templomban elzárkózott szász polgárság is a törökök ellen
               fordult, utóbb még <hi>Batthyány Orbán</hi> magyar huszárjai is az
               ostromlók részére álltak, s ami török, görög volt a városban, ők is segítettek
               lekaszabolni.</p>
            <p> Mikor aztán <hi>Gritti</hi> látta, hogy a védő serege le van verve,
               hirtelen zsákba rakta kincseit, amik másfél millió forintot értek, s ezekkel meg a
               két fiával el akart osonni a titokban ásatott föld alatti úton keresztül a segélyre
               jövő moldvai főkapitány táborába. – Azonban szökése közben ráismertek, visszahozták,
               s ugyanazon palota előtt, ahol nagyravágyó terveit szőtte, Majláth parancsára
               leütötték a fejét. – Némelyek azt írják, hogy előbb a két kezét vágta le a bakó;
               mások meg, hogy előbb a két fiát nyakazták le a szemei előtt. – Ezt talán csak az
               elkeseredett nép bosszúja álmodta hozzá. De <hi>Gritti</hi> neve
               valóban nem maradt fenn másképp, mint a nép átkaiban.</p>
         </div>
         <div type="chapter">
            <head>Keresztelő temetéssel együtt</head>
            <p> A két ellenkirály addig kergetölőzött alá s fel az országban, olyanforma hadjáratot
               folytatva, amelyben azé volt a győzelem, amelyik az ellenfele hadvezérét jobban meg
               tudta vesztegetni: míg utoljára az ország megunta mind a két királyt, hadvezéreikkel,
               tanácsosaikkal és főpapjaikkal együtt, s nyílt lázadásban tört ki ellenük az
               elégedetlenség.</p>
            <p> Ez volt egyik oka annak is, hogy az új hit, a <hi>reformáció</hi>
               olyan általánosan elterjedt egész Magyarországon.</p>
            <p> Ekkor aztán mind a két király meggondolta a dolgot, s jónak látták kibékülni.</p>
            <p> Nagyváradi békekötésnek nevezik a megállapodásukat.</p>
            <p> Ebben <hi>János</hi> királynak élte fogytáig meg van hagyva
               Magyarország birtoka és királyi címe; holta után azonban az ország és korona <hi>Nándor</hi> királyra szálljon.</p>
            <p> Ekkor aztán örültek mind a ketten, hogy ilyen jó barátokká lettek.</p>
            <p> Elvégezték politikai úton, amit a harcmezőn nem tudtak.</p>
            <p> Azonban még három hatalmasságnak volt ebbe az alkuba kemény beleszólása. Az egyik
               volt a <hi>török szultán,</hi> a másik a <hi>magyar
                  nemzet,</hi> a harmadik meg – a <hi>szerelem.</hi>
            </p>
            <p> A szultán haragját valahogy csak le lehetett csillapítani ajándékkal, szép
               szavakkal; a nemzet ellentmondását ágyúval és pallossal; de ki tehet a szerelem
               ellen?</p>
            <p>
               <hi>Zápolyának</hi> vénségére jutott eszébe megházasodni.</p>
            <p> Alig kötötte meg a békét, azonnal sietett szép menyasszonyát, lengyel <hi>Izabellát,</hi> kivel menekült korában ismerkedett meg Krakkóban,
               nagy pompával hazahozatni.</p>
            <p> S ezzel egy újabb bonyodalomnak készítette el az alapját.</p>
            <p> A mézesheteit nagyon megkeserítették az erdélyi vajdák azzal, hogy nyíltan
               fellázadtak ellene. Ott kellett hagyni a szép feleséget, s ezeknek a várait
               ostromolni.</p>
            <p> E szomorú foglalatosság közepette megütötte fél felét a guta. A fél karja megbénult.
               Azért a másikkal csak törte a lázadókat.</p>
            <p> Ekkor veszi az örömhírt, hogy a felesége szerencsésen lebetegedett Budavárában, s
               fiat szült: azt <hi>János Zsigmondnak</hi> keresztelték.</p>
            <p> Efölötti örömmámorában nagy ünnepélyt rendezett <hi>János</hi> király;
               aminek következtében a másik felét is megütötte a guta.</p>
            <p> Ő maga békében megtért őseihez; az ország rendeinek pedig itthagyott egy kéthetes
               koronaörököst, meg a másik örököst, az ellenkirályt meg a török szultánt és a váradi
               békekötést, és egy lázadó nemzetet. Ők lássák, hogy egyeztetik ki ezt a sok
               ellenmondást!</p>
            <p> Székesfehérváron temették el: – az utolsó magyar királyt az ősök sírboltjában.</p>
            <p> Magyarország történetének sok lapja hirdeti a nevét: sokat tett és sokat
               elmulasztott. Tettei kicsinyek voltak, mulasztásai nagyok.</p>
         </div>
         <div type="chapter">
            <head>A csecsemő király</head>
            <p>
               <hi>János Zsigmondnak</hi> az volt a legnevezetesebb tette, hogy <hi>született.</hi>
            </p>
            <p>
               <hi>Nándor</hi> király megharagudott rá érte, az erdélyi lázongó urak
               pedig azzal rágalmazták, hogy nem törvényes szülött: nemcsak hogy nem az apjának,
               hanem még nem is az anyjának a fia: csak olyan becsempészett gyerek.</p>
            <p> A török szultán e rágalom következtében követét küldé Budára, <hi>Izabella</hi> udvarához. A szép fiatal özvegy mély gyászba öltözve,
               kisgyermekével a karján fogadta a török követet, s az ő jelenlétében megszoptatta a
               csecsemőt. A követ előtt ez teljes bizonyság volt: meghatottan borult a királyné
               lábaihoz, s kezét a kis királyfi fejére téve, megesküvék, hogy ez lesz a király; a
               szultán nemsokára küldött is neki bíborpalástot, kardot és aranyos buzogányt.</p>
            <p> Hanem <hi>Nándor</hi> király haragját nem lehete olyan könnyen tejjel
               eloltani. Ő követelte az országot és a koronát a nagyváradi szerződés értelmében.
               Ajánlt érte cserébe az özvegynek nyugodalmas birtokot, s háborúval fenyegette.</p>
            <p> És bizonyára a gyönge asszonynak sokkal több kedve lett volna a béke
               gyönyörűségeihez, mint a háború viszontagságaihoz; ha nem lett volna az oldala
               mellett egy erőteljes férfiú, aki a koronát gyermeke fején megtartsa. Ez vala <hi>Fráter György,</hi> más nevén <hi>Martinuzzi
                  György,</hi> közönségesen <hi>„György barát”.</hi> Különben érsek és
               utóbb bíbornok.</p>
            <p> Őt nevezte ki a haldokló <hi>János</hi> király fia gyámjául.</p>
            <p> Választani kellett.</p>
            <p> Egyfelől volt a korona és a félhold, másfelől a hercegi süveg és a kereszt. A
               bíbornok az előbbit választá.</p>
            <p> Ezért aztán <hi>Nándor</hi> király hadsereget küldött Buda ellen. Az
               öreg <hi>Roggendorf</hi> volt a vezér. Könnyű munka várt rá. Volt
               negyvenezernyi válogatott hadserege, fele magyar, fele német, sok ágyúja, nagy
               hajóhada; benn a várban csak 2400 katona meg a budai polgárság; azoknak a
               főparancsnokai egy pap, egy fiatalasszony meg egy csecsemő; az Izabella-párti
               hadvezér, Török Bálint a maga seregével messze kinn szorult; a szultán és nagyvezére
               távol országban, s még azonfelül az ostromolt királyné maga is óhajtotta, hogy a
               várat Nándor király elfoglalja, s egyetértett vele ebben a budai polgárság is.</p>
            <p> Alattomban kifőzték szépen a tervet: <hi>Palczan Péter</hi> helyettes
               bíró a Boldogasszony cinterme melletti rejtekkapun át éjszaka beereszti az ostromló
               seregnek egy csapatját, a tanácsháznál fegyverben álló polgársereg egyesül vele, s
               akkor aztán <hi>Martinuzzi</hi> meglepett őrségét lefegyverzik, s a
               várnak minden kapuját megnyiták.</p>
            <p> S ez a bölcs terv csak azon hiúsult meg, hogy <hi>Roggendorf</hi>
               nagyon is német volt.</p>
            <p> A budai polgárok ugyanis azt kötötték ki feltétlenül, hogy az orozva bebocsátandó
               csapat magyar huszárokból és puskásokból legyen válogatva, s azt a Nándor-párti
               magyar vezér urak maguk vezessék: ezt is pedig csak azért kívánták, hogy ez az első
               megszálló csapat azután a polgárok házait is elfoglaló sereg rablásai ellen majd
               megvédelmezze; tehát prudenter és circumspecte cselekedtek.</p>
            <p> Azonban <hi>Roggendorf</hi> azt gondolta, hogy ugyan minek engedné ő
               Budavár elfoglalásának dicsőségét a magyaroknak: az áruláshoz mindegy, akárki hajtja
               végre; ő tehát csupa <hi>német</hi> csapatokat küldött az éjszakai
               meglepetéshez, a<hi> saját fiának</hi> vezetése alatt.</p>
            <p> És az egész árulás a leggyönyörűségesebben sikerült: éjfél után az albíró beereszté
               a páncélos, puskás ezredet a kisajtón a várba; azok egész csendben felvonultak a
               tanácsház előtti térig meg a pellengérpiacig, ahol a polgárőrség várt reájuk.</p>
            <p> Csak akkor vették észre a polgárok, hogy kiket eresztettek be. Egy sem tudott nekik
               magyarul felelni, csak mind azt mondogatták:<hi> „her, her, her!”</hi>
            </p>
            <p> A budai polgárok aztán látták, hogy meg vannak csalva, méregbe jöttek, s ahelyett,
               hogy egyesültek volna a bebocsátott csapattal, nekiestek s úgy elverték, hogy aki
               vissza nem talált a kis kapuhoz, a bástyáról ugrált alá, maga az ifjú <hi>Roggendorf</hi> még a zászlóját is otthagyta a kezükben.</p>
            <p>
               <hi>György barát</hi> csak a nagy tumultus után értesült róla, hogy
               micsoda veszedelemben forgott Budavárával együtt.</p>
            <p> Az árulók közül többeket, akiket megkaphatott, négyfelé vágatott, a királynét jobban
               őriztette, <hi>Török Bálintnak,</hi> a török basának, a török
               szultánnak pedig ugyan sürgetően üzent, hogy siessen minden török Budát <hi>felszabadítani!</hi>
            </p>
            <p>
               <hi>Török Bálint</hi> és <hi>Mohamed basa</hi> meg is
               érkezének Buda alá, nem ugyan olyan nagy sereggel, aminő <hi>Roggendorfé</hi> volt. De az ősz hadvezér megtette a kedvükért, hogy éppen akkor,
               amidőn a hajóhídját a Dunán elszakította a szél, elkezdett Budáról áttakarodni a
               pesti oldalra, hajókon. Mikor aztán felét a táborának, az ágyúkkal együtt, átszállítá
               Pestre, akkor Mohamed basa és Török Bálint az innenső oldalon maradt gyalogságra
               rárohantak, azt lekaszabolták. Martinuzzi a<hi> Mátyás király
                  csűrjei</hi> mellett felhalmozott szénakazlakat felgyújtatá, ezeknek az éjjeli
               világítása mellett Kazim bég csajkásai a csapatokkal telt osztrák hajókat
               elsüllyeszték: fele az ostromló seregnek halva úszott le a Dunán, hírt mondani a
               fölfelé evező padisahnak a budai nagy diadalról. Reggel pedig a Pestre átkelt másik
               felét a keresztyén seregnek verték széjjel. <hi>Roggendorf</hi>
               ottveszté minden ágyúját, életét és becsületét. – A bíbornok Te Deum laudamust
               énekeltetett a vártemplomban.</p>
            <p> A kis csecsemő király pedig játszott a bölcsőjében az aranyos buzogánnyal.</p>
         </div>
         <div type="chapter">
            <head>Hogy lett Buda vára a töröké?</head>
            <p> Amint <hi>Roggendorf</hi> budavári hadjárata ilyen szégyenteljes véget
               ért, még el sem voltak temetve a halottak, már megérkezett Buda alá Szolimán császár
               egész udvarával. A két kisfiát is magával hozta meg a vejét és a kedvenc leányát: <hi>Mirmah</hi> szultánát.</p>
            <p> Megérkezése napját azzal ünnepelte meg, hogy azt a 800 németet, akit foglyul
               ejtettek, mind lenyakaztatá.</p>
            <p> Éppen a <hi>mohácsi nagy gyásznap 15-ik évfordulója volt,</hi> amikor
               Buda várából <hi>Izabella</hi> királyné fő-fő tanácsurai, élükön <hi>Fráter Györggyel,</hi> a padisah kézcsókjára mentek.</p>
            <p> Megtraktálták őket.</p>
            <p> A szultán a csausz-agától ajándékokat küldött Budára a királynénak és kisfiának: és
               egyúttal üzenetet.</p>
            <p> „Mivelhogy Mahomed törvénye tiltja a szultánnak idegen hölgy lakásába belépni;
               védencét, a kis magyar királyt nagyon óhajtaná látni, annálfogva küldje le azt hozzá
               a táborába.”</p>
            <p>
               <hi>Fráter György</hi> azt tanácsolá a megrémült királynénak, hogy ne
               ellenkezzék: tegye meg, amit a szultán kíván tőle.</p>
            <p> A kis király akkor egyéves volt. A dajkája vitte az ölében, két vén udvarhölgy
               kísérte aranyos díszhintóban. A hintó mellett járultak gyalogsorban Martinuzzi
               bíbornok, Verbőczy, Török Bálint, <hi>Podmaniczky János</hi> s több
               főurak.</p>
            <p> A szultán Óbuda alatt emelt tündöklő sátorában, mely olyan volt, mint egy palota,
               fogadta a csecsemő királyt és kíséretét. A gyermeket karjaira vette, s ősz
               szakállával betakargatá, azután odahívta a két kisfiát, <hi>Szelemit</hi> és <hi>Bajazetet,</hi> azokkal is megcsókoltatá az
               ártatlant, s azzal visszaadta dajkájának és a gondviselő hölgyeknek, elbocsátotta
               őket a számukra külön fölállított pompás sátorba.</p>
            <p> A kísérő urakat pedig ottmarasztá ebéden. Pompás lakoma volt, késő estig tartott.
               Olyan ételeket ettek, aminőknek soha hírét sem hallották.</p>
            <p> A hosszú lakoma éppen elég volt arra, hogy azalatt Szolimán basa, anatóliai
               kormányzó végrehajtsa a furfangos tervet.</p>
            <p> A janicsárok a táborból felmentek Buda várába, bámészkodni, s ott barátkoztak a
               polgárnéppel, akik semmi rosszat sem gyanítottak. Amíg egyszer annyira
               felszaporodtak, hogy ők voltak odabenn a többségben. Akkor aztán elállták a kapukat,
               a bástyák feljáratait, a tornyokat és a királyi várlak udvarát.</p>
            <p> Akkor aztán <hi>Szolimán basa</hi> maga elé hívatá a budai bírót, s
               tudtára adá, hogy Buda vára ezentúl a szultáné lesz; s estig minden magyar úr, nemes
               és katona a várból kitakarodjék, a polgárság minden fegyverét, még a kenyérevő kését
               is beadja; s arra a janicsárság tábort ütött a piacokon, s kitűzte a szultán
               zászlaját a vár fokára.</p>
            <p> Három ágyúszó jelenté, hogy a várfoglalás végre van hajtva.</p>
            <p> Ugyanakkor az ebédnek is vége volt Óbudán.</p>
            <p> A szultán mindjárt dívántanácsot tartott a vezéreivel.</p>
            <p> Mi történjék a jól tartott magyar főurakkal.</p>
            <p> Legtöbben abban a nézetben voltak, hogy legjobb lenne őket, rövidségnek okáért, mind
               lenyakaztatni, a királynét hazaküldeni az apjához, a csecsemő királyt pedig elvitetni
               Sztambulba, s ott neveltetni igaz mohamedán hitben; azután kimondani, hogy
               Magyarország török basaság lesz ezentúl; török kormányzóval.</p>
            <p> Jó szerencsére a női gyengéd szív beleszólt a kegyetlen tanácsba. A szultán leánya,
                  <hi>Mirmah</hi> szultána, megértve a királyné és a magyar főurak
               veszélyét, könnyeivel rábírta férjét, <hi>Rusztem basát,</hi> hogy
               emeljen szót a szultán előtt, hogy hát <hi>„hitszegéssel vádolja-e majd
                  az utókor a padisaht, holott védelmet fogadott a királynénak és fiának”.</hi>
            </p>
            <p> „Igaz!”, mond a szultán, „a császárok szavát Allah könyvébe írják fel” – s még azon
               éjjel visszabocsátá a gyermek királyt anyjához a budai várba, fáklyafény mellett. Az
               urakat csak később.</p>
            <p> És másnap reggel maga is felment a szultán lóháton Budavárba. A királynénak arany és
               kék betűkkel írt levelet küldött, oltalmát ígérve; maga pedig leszállt két fiával
               együtt a boldogságos szűz temploma előtt, s ott végzé ájtatosságát. Az már akkor
               ozman mecsetté volt átalakítva.</p>
            <p> A királynét elküldte <hi>Lippára Martinuzzival</hi> és tanácsosaival
               együtt. A magyar uraknak még a kardot sem hagyták meg az oldalukon.</p>
            <p> Ezen végződött <hi>János Zsigmond</hi> király életének és
               uralkodásának első esztendeje.</p>
         </div>
         <div type="chapter">
            <head>A Chalil könyve</head>
            <p> A Budán hagyott török őrsereget még abban az esztendőben kiirtotta a keleti dögvész.
               Akkor <hi>Nándor</hi> király vezérei bízvást elfoglalhatták volna a
               várat, ha szívük és eszük lett volna hozzá.</p>
            <p> Ahelyett megvárták, míg Szolimán szultán negyedszer is bejön Magyarországra, s
               elfoglalja szemük láttára az ország dunántúli várait, kit ostrommal, kit árulás
               eszközével.</p>
            <p> Akkor aztán a győzelmes török úgy bánt az elfoglalt résszel, mint meghódoltatott
               tartománnyal, mely az ozman birodalomhoz tartozik.</p>
            <p> Felosztotta azt 15 szandzsákságra, amikben török basa volt a főispán, török kádi a
               bíró, török imámok, ulémák, dervisek voltak a papok, török csauszok az adószedők.
               Valamennyi fölött parancsnokolt a budai beglerbég. „Defter”-t is adtak ennek a török
               hódoltságú Magyarországnak, Chalil basa defterdár készítette azt. Ez volt a török alá
               tartozó Magyarországnak az <hi>„alkotmánya”;</hi> corpus jurisa
               száznegyven esztendőn keresztül. Minden paragrafusa azt mondá, hogy „fizess!” Aki nem
               tudta fizetni a kegyetlen nagy adót, attól elvették a marháját; ha az sem volt:
               elexequálták a gyermekeit, s elvitték Sztambulba janicsárnak. Aki az adótól menekülni
               akart, annak muzulmánná kellett lenni; a gyilkos gonosztevő büntetlenül szabadult
               meg, ha izlámra áttért. A magyarnak még a meztelen élete sem volt többé a sajátja, s
               e tekintetben tökéletes jogegyenlőséggel dicsekedhetett; mert a nemes úr bőre csak
               olyan olcsó volt, mint a paraszté.</p>
            <p> Ez volt a „Chalil könyvében.”</p>
            <p> Ellenben a<hi> Nándor</hi> király uralma alatt élő magvar nemzetnek
               sem volt irigylendő sorsa. Bizonyítják az egymásra következő országgyűlések: amiken
               nem hallatszott más, mint panasz a király német tanácsosai, vezérei ellen. A
               háromfelé vágott országnak egyik része beteg volt a töröktől, a másik a némettől, s
               mind a kettő azt vallotta, hogy <hi>„medicina pejor morbo”.</hi>
               (Rosszabb a gyógyszer a betegségnél.)</p>
         </div>
         <div type="chapter">
            <head>Martinuzzi György</head>
            <p> Csak a harmadik résznek volt tűrhető állapotja. Ezt képezte Erdély és a tiszántúli
               részek, amiket Szolimán szultán a védencének, a kis <hi>János</hi>
               <hi>Zsigmondnak ajándékozott.</hi>
            </p>
            <p> Az ajándék országnak szép csendesen kellett magát viselnie. S ennek a békességnek a
               királyfi gyámja, <hi>Fráter György</hi> volt az éltetője.</p>
            <p> Két nagy hatalmas és több apró galád ellenség közé beszorítva az volt a bölcs
               barátnak a tudománya, hogy mind valamennyit rá tudja szedni. Ehhez a feladathoz nem
               is értett volna más, mint egy pap. Annak az esze, furfangja, előrelátása és fordulni
               tudása kellett ehhez a nagy feladathoz. Dicséretesen megfelelt neki.</p>
            <p> Ki tudta a fejét húzni nemcsak a fenyegető pallosok éle alól, de a még fenyegetőbb
               baráti ölelgetések közül is. Folyvást el tudta hitetni mind a két császárral, hogy az
               ő híve.</p>
            <p> Voltak szerződései <hi>Nándor</hi> királlyal is meg <hi>Szolimánnal</hi> is, de azokat olyan bölcsen tudta elodázgatni, hogy soha egyik
               se lett foganatosítva. <hi>Nándor</hi> király is kinevezte Erdély
               helytartójának meg <hi>Szolimán</hi> is. De ő egyiknek a címét sem
               használta. Beérte a <hi>György barát</hi> címmel<hi>.</hi>
            </p>
            <p> És emellett még egy asszonyt is kellett neki őrizni, aki cím szerint királynéja volt
               neki, de valósággal általa őrzött rab volt s tőle megszabadulni igyekezett: s ellene
               a királynál is, a szultánnál is egyre panaszt emelt, árulkodott, benső tanácsosával,
                  <hi>Petroviccsal</hi> ellene cselt szőtt.</p>
            <p> És Martinuzzi tudta jól, hogy őneki mindenki ellensége, hogy senki sem szereti.</p>
            <p> Más közönséges ember, ha kezeiben van a hatalom, erőszakkal tépte volna szét a
               csomókat, mik kezeit lekötözni szánvák, ő óvatosan bontogatta azokat széjjel,
               fennkölt ésszel látott keresztül az emberek gyöngeségein, s amidőn szükség volt rá,
               hogy erős kézzel lesújtson, rögtön ott volt az engeszteléssel s az elejtett ellenfélt
               sietett fölemelni.</p>
            <p> És amellett egy célt sohasem tévesztett el szeme elől: Magyarország kiszabadítását a
               török hódoltság alól.</p>
            <p> Amióta Budát ravaszul elfoglalta a szultán, <hi>Martinuzzi</hi> minden
               dicséretes fordulatai odairányultak, hogy több tért ne engedjen elfoglalni a töröknek
               a magyar hazából. Hízelkedéssel, hódolással, ajándékkal és adófizetéssel tartá távol
               a kormányzása alatti területről a szultán győzelmes hadait, és amellett otthon
               hadsereget szervezett, harcos székelyeket magához édesgetett, szászokat kibékített,
               hadviselésre szükséges pénzt gyűjtött. És titokban <hi>Nándor
                  királlyal</hi> szövetkezett, hogy foglalja el Erdélyt.</p>
            <p> Nem volt ez tőle árulás gyámfia <hi>János</hi>
               <hi>Zsigmond</hi> és <hi>Izabella</hi> ellen; mert <hi>Izabellának</hi> már rég szerződése volt <hi>Nándor</hi> királlyal az iránt, hogy a koronát és Erdélyt átadja neki, cserébe
                  a<hi> Ratibori</hi> hercegségért, <hi>Szepesváraljáért</hi> és fejedelmi évdíjért.</p>
            <p> De várni kellett a terv kivitelével, amíg a királynak elég hadereje lesz hozzá, hogy
               Erdélyt megszállja kellő haderővel.</p>
            <p> A szultán megtudta a cselszövényt, s haragra gerjedt <hi>Martinuzzi</hi> ellen, s megfenyítésére ráküldte Erdélyre a moldvai és oláh
               vajdákat, a budai basát s még azonkívül <hi>Izabella</hi> szerb
               tanácsosát, <hi>Petrovicsot</hi> a bánáti rácokkal.</p>
            <p> Négyfelül lett megtámadva <hi>Fráter György,</hi> s benn saját
               királynéjától elárulva. És akkor tűnt ki jellemének egész magasságában.</p>
            <p> Az a simaszájú pap, aki eddig csupa hízelkedéssel tartá fenn magát nehéz állásán,
               azon veszély alatt, mely más kis lelket összezúzott volna: egyszerre túlemelte a
               fejét minden ellenségén; ha karddal jöttek rá, karddal vágott vissza; gyorsan élére
               állt előre rendezett hadseregének, s egyik megtámadóját a másik után kiverte az
               országból fényes diadallal anélkül, hogy a király segített volna neki benne.</p>
            <p> Mint hadvezér is lángész volt, s tudott csatákat nyerni, ha fegyverre volt bízva a
               döntés.</p>
            <p> És rögtön ki tudta békíteni a szultánt és annak a vezéreit.</p>
            <p>
               <hi>Szolimán</hi> azonban most már azt követelte, hogy <hi>János Zsigmondot</hi> koronázzák meg magyar királlyá.</p>
            <p>
               <hi>Martinuzzi</hi> keresztülvitte, hogy mielőtt a végzetes koronázás
               megtörténnék, <hi>Nándor</hi> királynak egy hadserege <hi>Castaldo</hi> alatt megjelenjen Erdélyben: magával hozva a királytól aláírt
               szerződést, melyben <hi>Izabellának</hi> móringul százezer arany, a
               királyfinak Oppeln és Ratibor sziléziai hercegségek ígértetnek, s a király leányainak
               legkisebbike, azon idő szerint kétesztendős, jövendőbeli feleségül eljegyeztetik.</p>
            <p>
               <hi>Martinuzzi</hi> kényszeríté, most erőhatalommal, <hi>Izabellát</hi>, hogy fogadja el a király föltételeit. Az özvegy királyné a
               kolozsvári országgyűlésen maga nyújtá át a koronát <hi>Castaldónak,</hi> s arra a kolozsmonostori templomban véghezment <hi>János Zsigmond</hi> eljegyzése <hi>Johanna</hi>
               királyleánnyal.</p>
            <p> A királyné erre elhagyta Erdélyt, fiával együtt. Tanácsosa, <hi>Petrovics</hi> átadta <hi>Temesvárt s</hi> a többi bánsági várakat
                  <hi>Nándor</hi> király vezéreinek.</p>
            <p> A koronát elvitték Bécsbe.</p>
            <p> Izabella, mikor Erdély határát elérte, még egyszer visszatekintett elveszett
               országára, s egy hársfa derekára felmetszé a nevét s alája e szókat: <hi>Sic fata volunt!</hi> (Így akarja a végzet!)</p>
            <p>
               <hi>Martinuzzi</hi> a cél végpontján állt: Erdélyt és Magyarország fele
               részét a koronás király birtokába juttatá. Annak feladata volt most már azt
               megtartani. A barát vissza akart vonulni oda, ahonnan előjött, ahol a helye volt: a
               zárdába.</p>
            <p> Nándor királyhoz írott levelében a többek közt ezt írta:</p>
            <p> „Szabadítsa fel a király a jobbágyságot urai zsarnoksága alól. A török szabadságot
               ígér a parasztnak, s ezzel nyeri meg magának; mert az elnyomatott ember örömest ad
               hitelt az ilyen szavaknak, habár még nagyobb rabságba süllyed. S magunk vagyunk ennek
               az okai; mert a pórt annyira elnyomtuk, hogy a feleségén és édes gyermekein kívül
               édes mindenétől meg van fosztva.”</p>
            <p> Három századdal megelőzte korának szellemét. A jobbágyfelszabadítás nagy eszméje
               várt 1848-ig a megtestesülésre.</p>
            <p> Hanem az ország rendei nem engedték őt lelépni a cselekvés teréről. Kényszerítették
               helyén megmaradni.</p>
            <p>
               <hi>Castaldo</hi> azt írta felőle <hi>Nándor</hi>
               királynak, hogy „a püspök napról-napra nagyobb tűzzel szolgálja felségedet”. Ennek
               következtében <hi>Nándor</hi> király óhajtására a pápa <hi>bíbornokká</hi> nevezte <hi>Martinuzzit. Fráter
                  György</hi> ezt a címet sem használta soha.</p>
            <p> És <hi>Martinuzzinak</hi> még most is sikerült a szultánt
               elámítani.</p>
            <p> Azt hitette el a <hi>nagy úrral,</hi> hogy, <hi>János
                  Zsigmond</hi> csak házasodni ment <hi>Kassára,</hi> s ezentúl is
               szolgája lesz a szultánnak, a németet pedig majd kiveri ő Erdélyből.</p>
            <p> Azokat a leveleit, amikben ezt írta, meg is mutatá a király tanácsosainak.</p>
            <p> S a siker ismét az ő részén volt. A szultán haragja elfordult Erdélyről, s a <hi>Petrovics</hi> által feladott temesi bánság ellen tört ki teljes
               erővel.</p>
            <p>
               <hi>Castaldónak</hi> most a bánság védelmére kellett előállni.</p>
            <p>
               <hi>Martinuzzi</hi> kényszerítve volt rá a helyzet által, hogy elvégre
               színt valljon. Neki is mennie kellett az erdélyi hadsereg élén <hi>Castaldóval.</hi>
            </p>
            <p> A megindulás előtti napon <hi>Martinuzzi</hi> titkára, Pesthi késő
               éjjel <hi>Castaldóhoz</hi> lopózott, s könnyek között értesíté a
               vezért, hogy az ő gazdája az osztrák sereget el akarja árulni a töröknek.</p>
            <p>
               <hi>Castaldo</hi> ezt megüzente a királynak.</p>
            <p> A király visszaüzent neki: „Meg kell előzni a barátot s eltenni őt láb alól, s nem
               várni a nagy csapást a birodalom és az egész kereszténység kárára.”</p>
            <p> A barátot azonban még akkor hatvanezer magyar, székely és szász harcos vette körül:
               nem volt olyan könnyű őt félretenni a láb alól.</p>
            <p> A szultán beglerbégje, <hi>Szokolovics Mehemed</hi> (hitehagyott rác)
                  <hi>Temesvárt</hi> vette ostrom alá; de onnan mind fegyverei, mind
               fényes ajánlatai csúfosan lettek visszautasítva <hi>Losonczy</hi>
               várparancsnok által.</p>
            <p>
               <hi>Castaldo Martinuzzival</hi> egyesülten megindult a Bánság
               oltalmazására.</p>
            <p>
               <hi>Martinuzzi</hi> küldöncei által értesíté Losonczyt, hogy erősen
               tartsa magát: jön a fölmentő sereg.</p>
            <p> De egyúttal <hi>Szokolovics Mehemedet</hi> is figyelmezteté, hogy jó
               lesz felhagyni az ostrommal; mert bizony ott fog veszni.</p>
            <p> E figyelmeztetés következtében a beglerbég nagy sietséggel vonult el <hi>Temesvár</hi> alól.</p>
            <p>
               <hi>Martinuzzi</hi> tehát ismét nagy bölcsen csatát nyert véres ütközet
               nélkül, úgyhogy mind a két fél jó barátjának hihette.</p>
            <p> Temesvár föl lett mentve, a Bánság felszabadítva. Csak Lippa volt még török
               kézben.</p>
            <p> Castaldo most azt követelte <hi>Martinuzzitól,</hi> hogy vegyék ostrom
               alá Lippát. Abban <hi>Uláma</hi> bég volt a várparancsnok ötezer török
               harcossal. <hi>Martinuzzi</hi> ráállt.</p>
            <p> Néhány napi ágyúzás és réslövés után <hi>Castaldo</hi> ostromot
               parancsolt. <hi>Fráter György</hi> maga állt a rohamoszlop élére. E
               napon csodáit művelte a hősi vitézségnek. Oldala mellett a daliák egymás után
               hullottak el; <hi>Török János</hi> (Bálint fia) hét sebet kapott, <hi>Forgách Simon</hi> tizenegyet. Este a király seregéé volt a város, a
               török sereg háromötöd része leölve, a többi <hi>Uláma</hi> béggel a
               fellegvárba szorítva.</p>
            <p> Ekkor <hi>Uláma</hi> bég capitulatiót ajánlott: szabad vonulást kérve
               serege és poggyásza számára.</p>
            <p> Föltételei <hi>Martinuzzi</hi> közbenjárására el lettek fogadva. <hi>György barát</hi> a kivonuló <hi>Uláma</hi> béget
               sátorába hívatta, ahol együtt vendégeskedtek, bevett szokás szerint, s azután
               ajándékaikat kicserélve, kézszorítással váltak el. <hi>Fráter
                  György</hi> élelmiszerekkel is bőven ellátta a távozókat.</p>
            <p> Azonban a királyi seregből <hi>Balassa Menyhért</hi> és <hi>Horváth Ferenc</hi> lesben álló csapatjaikkal az elvonuló <hi>Uláma bég</hi> seregét megtámadták, de szerencsétlen kimenettel,
               mert a bosszúra gyulladt török had véres fejjel verte őket vissza.</p>
            <p>
               <hi>Martinuzzi</hi> efölötti haragját nem titkolhatá el.</p>
            <p> Ez tölté csordultig bűnrovásai poharát.</p>
            <p> Az olasz tisztek <hi>Nándor</hi> király seregében bosszút forraltak a
               hatalmas ember ellen.</p>
            <p>
               <hi>Sforza Pallavicini</hi> ezt írja róla a királynak:</p>
            <p> „Nincs ész, mely ez embert felfogni képes legyen. Ugyanazon percben sír és nevet,
               ígér és megtagad, úgy szól, mint egy szent s úgy tesz, mint egy ördög. Ez ember
               inkább török, mint keresztyén, inkább Lucifer, mint János… Kérem istenemet, sugallja
               nekem, mit tegyek s engedje, hogy annak idején kötelességemet tehessem.”</p>
            <p>
               <hi>Martinuzzi</hi> szint ez időben írt <hi>Nándor</hi>
               királynak, ígérte, hogy számot fog adni róla, miért fogadta el <hi>Uláma</hi> bég föltételeit? A beglerbég levelét is közlé a királlyal, melyet ez
               hozzá írt.</p>
            <p> Ebből a levélből azonban azt is ki lehetett olvasni, hogy <hi>Martinuzzi</hi> még most is hitegeti a szultánt, hogy az ő híve maradt.</p>
            <p>
               <hi>Martinuzzi</hi> találkozni kívánt személyesen a királlyal, aki meg
               is hívta őt <hi>Pozsonyba</hi> az országgyűlésre.</p>
            <p> A német császár is írt hozzá magasztaló levelet, mely e szókkal végződik:</p>
            <p> „Te egymagad állasz jelenleg az egyház férfiai között, ki karral és tanáccsal
               oltalmazod a hitetlenek ellen a keresztyénséget.”</p>
            <p>
               <hi>György barát</hi> nem örült már ezen leveleknek.</p>
            <p>
               <hi>Castaldóval</hi> elhitették, hogy <hi>Martinuzzi</hi>
               őt és <hi>Sforza Pallavicinit</hi> szándékozik meggyilkoltatni.</p>
            <p> Elhatározták, hogy megelőzik.</p>
            <p>
               <hi>Lippa</hi> bevétele után az erdélyi és királyi hadak téli
               szállásaikra oszlottak széjjel. <hi>Fráter György</hi> minden fölkelő
               seregét hazabocsátva, csupán csak kis számú testőrsége kíséretében tért alvinci
               kastélyába haza.</p>
            <p> Pár nap múlva <hi>Castaldo</hi> és <hi>Pallavicini</hi>
               meglátogatták ott, mint szívesen látott vendégek.</p>
            <p> A bíbornok, jó barátok és fegyvertársak között vélve magát, még a testőrségét is
               előre küldé Gyulafehérvárra, ahol másnapra a tisztikar számára nagy lakomát
               rendezett.</p>
            <p> Csak néhány várőr és egy pár apródja maradt ott vele.</p>
            <p> Korán reggel a nagy poggyász-szekerek számára megnyittattak a kastély kapui, a
               szekerekkel együtt 150 spanyol fegyveres lopózott be a várba.</p>
            <p> Ekkor <hi>Ferrari Márk, Pallavicini</hi> titkára, egy levéllel a
               bíbornok hálószobájába lépett, ki asztalánál ülve, reggeli ájtatosságát végzé.</p>
            <p> Míg <hi>Fráter György</hi> a levelet olvasá, azalatt <hi>Ferrari</hi> orozva tőrét a nyakába szúrja.</p>
            <p>
               <hi>Fráter György</hi> megfordult, s izmos öklével az olaszt a földre
               sújtja; de erre a zajra berohannak <hi>Sforza Pallavicini</hi> és
               cinkosai: Mercada, Scaramuzzia és Monino; egy közülük a bíbornokot pisztollyal
               hátulról keresztüllövi, a többi tőreivel marcangolja szét: a főpap „Jézus Mária!”
               kiáltással omlik össze, s kiadja lelkét. A gyilkosok azután a bíbornok apródját, ki
               ura segélyére előrohant, szintén összeszurkálják, s egy közülük, <hi>Mercada,</hi> a bíbornok bal fülét, melyről azt regélték, hogy születésétől fogva
               szőrös volt, levágta, a királynak küldendő diadaljelül.</p>
            <p>
               <hi>Martinuzzi</hi> hatvan napig feküdt ott temetetlenül azon a helyen,
               ahol legyilkolták. Akit életében oly sokan csúszva-mászva kerestek, holta után se
               király, se jobbágy nem gondolt az eltemetésére. Pedig bizonyára mindnyájan sokkal
               tartoztak neki.</p>
            <p> Csak két hónap múlva jöttek érte a fehérvári kanonokok, azok rejték el sírboltjukba,
               ezt írva sírkövére: <hi>„Omnibus moriendum est”.</hi> (Mindenkinek meg
               kell halni.)</p>
            
            <p> A pápai szentszék fölmenté a gyilkosokat a bűn vádja alól.</p>
            <p> Ámde volt még egy magasabb <hi>bíró,</hi> akinek az ítélete Martinuzzi
               gyilkosait egytől egyig utolérte.</p>
            <p>
               <hi>Pallavicini Sforzát</hi> elfogták a törökök a palásthi csatában, s
               gyalog és bottal verve hajtották el Sztambulig, s ott tizenhatezer aranyat
               fizettettek vele váltságdíjat.</p>
            <p>
               <hi>Ferrari Márk</hi> Olaszországban gonosztett miatt akasztófára
               került.</p>
            <p>
               <hi>Mercadának</hi> dulakodás közben a jobb kezét vágták le, s később
               vadászaton összetépte egy vadkan.</p>
            <p>
               <hi>Scaramuzziát</hi> a saját katonái vagdalták össze.</p>
            <p> – Moninónak Piemontban fejét vették.</p>
            <p> …Isten ítélete volt ez!</p>
         </div>
         <div type="chapter">
            <head>Losonczy István, a temesvári hős</head>
            <p> Amíg <hi>Nándor</hi> király a fővezérei megválasztásában a
               legszerencsétlenebb volt, addig az egyes alvezérek, az alacsony nevű hősök fényes
               tetteikkel örökíték meg hírüket s egyúttal a magyar név becsületét.</p>
            <p>
               <hi>Roggendorf</hi> tönkre hagyja verni a hatalmas budai ostromló
               sereget.</p>
            <p>
               <hi>Joakim brandenburgi herceg</hi> elszalad seregestül együtt Pest
               alól a beglerbég puszta közeledtének vak hírére.</p>
            <p>
               <hi>Kacziáner Eszéknél</hi> semmivé hagyja tenni a rábízott nagy
               reményű hadat.</p>
            <p>
               <hi>Teufel Rézman</hi> el hagyja magát fogatni seregestül nyílt
               csatában.</p>
            <p>
               <hi>Puchaim</hi> a hátán hordja mindenüvé az ellenséget.</p>
            <p> És <hi>Castaldo</hi> elnézi Erdélyből, hogy foglalja el a török
               beglerbég Temesvárt s azzal együtt az egész bánságot; alvezére, <hi>Aldana</hi> elszalad <hi>Lippa</hi> várából spanyol őrseregével
               együtt, mielőtt a török odaért volna, s azzal a császári sereggel együtt odahagyják
               Erdélyt, ahol minden ember alleluját énekel az eltávozásukra – gonoszabbul
               gazdálkodtak ottan, mint a török és tatár.</p>
            <p> Szerencsétlensége volt <hi>Nándor</hi> királynak, hogy a nagy dolgokat
               azokra bízta, akik hívei voltak <hi>szájjal,</hi> a kicsinyeket pedig
               azokra, akik hívei voltak <hi>karral</hi> és <hi>szívvel.</hi> Így azután a nagy dolgok végződtek kudarcon, a kicsinyek
               dicsőségen.</p>
            <p> Losonczy István.</p>
            <p> Szondy György.</p>
            <p> Dobó István.</p>
            <p> Három olyan fényes név, ami vigasztalóan ragyog vissza az utókorra a múlt ködös,
               viharos éjszakájából.</p>
            <p>
               <hi>Losonczy István</hi> volt a temesi bánság grófja, mikor <hi>Szokolovics Mehemed</hi> beglerbég ötvenezernyi török haddal bejött
               az <hi>Izabella</hi> által Nándor királynak átengedett bánság
               meghódoltatására. A bánsági várakat lépésről lépésre elfoglalta, csak <hi>Temesvár</hi> akasztá meg diadalútját. Itt <hi>Losonczy István</hi> az első kirohanásnál megmutatta neki oroszlánkörmeit. A
               beglerbég felhagyott az ostrommal <hi>Martinuzzi</hi> és <hi>Castaldo</hi> egyesült seregeinek közeledtére, s maga is elnézte
               Óbecséről, hogyan vívják azok meg Lippa várát, hogy űzik ki belőle <hi>Uláma</hi> basát.</p>
            <p> Mily éles irónia van az eseményekben!</p>
            <p>
               <hi>Martinuzzit</hi> meggyilkoltatja <hi>Castaldo</hi>
               azért, mert azt az embert, aki a beglerbéget Temesvártól elriasztá, aki <hi>Lippát</hi> feladatta, ezért a<hi> fényes
                  sikerért</hi> a törökkel való cimborázással vádolja. Mikor aztán maga marad a
               vezérségben, nincs már ott a törökkel cimborázó György barát, akkor visszajön ugyanaz
               a beglerbég, s ostrommal letöri <hi>Temesvárt,</hi> gyáva árulással
               megkapja <hi>Lippát,</hi> s<hi> Castaldo</hi> mindezt
               elnézi, s még csak a kupáját sem teszi le érte a kezéből.</p>
            <p> Hanem azért mégis <hi>Martinuzzi</hi> az áruló, a törökkel cimborázó,
               a másvilágon is örök tűzre kárhoztatott, s a gyáva, martalóc orgyilkosok a hősök, a
               jó keresztyének, a királynak és az egyháznak a hívei, kik Istennek tetsző tettet
               hajtottak végre.</p>
            <p>
               <hi>Losonczynak</hi> volt kétezerkétszáz harcosa, ebből ezerháromszáz
               magyar, a többi német, cseh és spanyol.</p>
            <p> Mikor <hi>Amhád basa,</hi> a második vezér, megérkezett <hi>Temesvár</hi> alá s fölkérte a várat, Losonczy összegyűjté a piacon
               az egész helyőrséget, s ott fölesketé őket, hogy végső körömszakadtáig védeni fogják
               a várat. Ekkor aztán válaszul Amhát felszólítására kirohant seregével a megszállókra,
               s elverte őket a sáncai alól.</p>
            <p> Akkor aztán a beglerbég is megszállta <hi>Temesvárt,</hi> s elkezdték
               a sáncokat lövetni. Harminchat öreg ágyú törte a falakat. Nemsokára járható rést
               rontottak a sáncon; s akkor aztán rohanva ereszték a janicsárokat. A magyar és
               spanyol csapatok vitézül visszaverték a rohamot: a sáncárok janicsárok hulláival
               maradt tele, a halom tetején maga a rohamvezető <hi>Tenbel
                  Musztafa,</hi> nikápolyi szandzsákbég feküdt.</p>
            <p>
               <hi>Losonczy István</hi> mindenfelé írt segélyért. <hi>Castaldóhoz, Báthory Endre</hi> vezértársához, <hi>Varkócz</hi>
               vezérhez; hogyha egyéb segítséget nem, hát legalább lőport küldjenek neki. A <hi>Báthory</hi>-család ellenségeskedésben élt a Losonczyakkal: ez nem
               is válaszolt neki. <hi>Castaldo</hi> legalább küldött hozzá lőport; de
               azt a gyáva <hi>Aldana</hi> Lippán lefoglalta.</p>
            <p> Ekkor aztán a feleségéhez, a hős lelkű <hi>Pekri Annához</hi> írt
               Losonczy, hogy rögtön vesse zálogba minden birtokát, s a pénzen fogadjon hadakat és
               vásároljon lőport és azt küldje őhozzá.</p>
            <p> A nemes hölgy úgy tett, ahogy férje rendelé, minden kincseit pénzzé fordítva,
               lőszereket vásárolt, hajdúkat fogadott zsoldba, s azokat <hi>Tóth
                  Mihály</hi> szegedi bíró vezérlete alatt megindítá Temesvár felé.</p>
            <p> Amit három királyi hadvezér három nagy, jól fegyverzett hadsereggel megtenni nem
               mert, nem tudott, azt megkísérté egy gyönge (de szeretetében erős) asszony, hogy
               rendezetlen földműveshadakkal, a<hi> szegedi bíró</hi> vezérsége
               mellett, segélyt küldjön Temesvárnak.</p>
            <p> Nem is lehetett más eredménye ennek, minthogy a törökök ezt a gyakorlatlan
               földművescsapatot szétugraszták, s a lőport is elvették. Ötszáz hajdú hogy tört volna
               keresztül ötvenezer törökön?</p>
            <p>
               <hi>Losonczy István</hi> magára volt hagyva.</p>
            <p> Jól tudta, mi vár rá! Még egyszer írt Báthory Endrének és Nándor királynak. Az
               előbbihez szóló levelének végsoraiban azt mondja: „Írjon legalább kegyelmed az
               egészsége felől. Mi egészségesek vagyunk, s buzgósággal várjuk az órát, melyben meg
               kell halnunk.” A királyhoz írt levele így végződik: „Míg élek, híven fogom szolgálni
               felségedet; ha már eleget éltem, gondoskodjék szegény árváimról.”</p>
            <p> Nyolc rohamot vert már vissza <hi>Losonczy</hi> a vár külső
               bástyáiról.</p>
            <p> A belső vár és a város között volt egy magas <hi>redán-</hi>torony<hi>,</hi> melynek az ágyúi uralták a lapályos környéket, megakadályozva
               a török ágyútelepeket a közelebbre előnyomulásban. Csak lőpora lett volna elég <hi>Losonczy Istvánnak,</hi> de a ritkábban megdördülő ágyúk bizonyíták,
               hogy az már fogytán van.</p>
            <p> A törökök most e torony ellen intéztek rohamot. Mindenáron el kellett foglalniuk ezt
               a magas redánt, mely tüzértelepeiket uralta. Lábtókkal rohantak a három helyen is
               megrongált toronyfalaknak.</p>
            <p> De a várvédők is ide fordíták minden erőfeszítésüket. Magyarok és spanyolok
               versenyeztek a hősi önfeláldozásban.</p>
            <p> Öt óráig tartott a dühös viadal: a torony ormain felválták az elesetteket a helyükbe
               nyomuló hősök, s a török még egy lábnyomot sem foglalt el.</p>
            <p> Ekkor a janicsárok zászlótartója, egy óriási termetű kurd, maga rohant előre az
               ostromlábtón, egyik kezében a boncsuk, másikban a tenyérnyi széles görbe pallos. Fenn
               a torony ormán egy kis köpcös, de széles vállú, tömzsi ember áll vele szemközt: a
               neve <hi>Pattantyús Balázs. –</hi> Az óriás, amint kezével eléri a
               bástyaormot, egy szökéssel fölveti rá magát, s ezt kiáltja a szembenálló magyarra:
                  <hi>„Engem hívnak Kubátnak!”</hi>
            </p>
            <p> S azzal súlyos pallosával halálhozó csapást mér annak a fejére.</p>
            <p> De a kis petten ember felfogja a pajzsával a veszedelmes csapást, s azzal
               visszakiált:</p>
            <p> „Engem meg hívnak Balázsnak!”</p>
            <p> De az óriás már ezt nemigen hallotta, mert a feje lerepült Balázsnak egy
               kardcsapásától.</p>
            <p> Ezzel a megrémült ostromlók hanyatt-homlok rohantak vissza a lábtóikról: a roham
               kudarcot vallott.</p>
            <p> Háromezer török maradt a redán körül halva.</p>
            <p> De a védőknek is nagy volt a veszteségűk. A halottak között volt <hi>Mendoza Diego,</hi> a spanyolok hős vezére.</p>
            <p>
               <hi>Amhád basa</hi> nem bírta elnyögni ezt a kudarcot. Másnap új
               csapatokkal újítá meg a rohamot a nagy torony ellen.</p>
            <p> Éppen <hi>Anna napja</hi> volt. Más esztendőben nagy vigasság napja
                  <hi>Losonczy</hi> házánál. Feleségének névünnepe. Ma is fényesen
               megülte azt. Az utolsó lőporát lövette ki az ellenségre ágyúiból.</p>
            <p> A magyarok most is vitézül küzdöttek; de a spanyolokból mintha ki lett volna lopva a
               lélek <hi>Mendoza</hi> elestével: csüggedtség szállta meg őket.</p>
            <p> A törökök, ismét nagy emberáldozat árán, végre későn estén uraivá lettek a
               toronynak, s<hi> Losonczy</hi> a belső várba szorult.</p>
            <p> Nem volt se lőpora, se élelme többé.</p>
            <p> A város polgárai könyörögtek, az idegen hadak lázongva követelték, hogy adja föl a
               várat.</p>
            <p>
               <hi>Amiliát basa</hi> pedig követséget küldött hozzá, tisztességes
               szerződést kínálva, hogy <hi>Losonczy István</hi> egész őrségével,
               teljes fegyverzetét és ingó vagyonát magával víve, vonulhat el a várból.</p>
            <p>
               <hi>Losonczyt</hi> kényszeríték a saját hadai a kapituláció
               elfogadására. Borongó sejtelemmel aláírta.</p>
            <p> Mikor kivonultak a várkapun, ott várta őket tisztelegve maga <hi>Szokolovics Mehemed</hi> beglerbég és <hi>Kazim bég,</hi> volt
               budai basa. Minden katonai tisztelet megadatott nekik.</p>
            <p> Hanem a kétfelül sorfalat képező janicsárok nagy hamar nekiestek vezéreik szeme
               láttára a Losonczyt követő ifjaknak, s azokat lerángatva lovaikról, elkezdték
               fosztogatni. <hi>Tomory Endrét,</hi> Losonczy apródját, ki annak
               aranyos sisakját és vértjét vitte utána, ott az ura közelében teperték le a
               földre.</p>
            <p> Ekkor <hi>Losonczy István</hi> elkeseredve mondá a mellette lovagló
                  <hi>Forgách Simonnak</hi> s a spanyol <hi>Pereznek:</hi>
            </p>
            <p> „Lássátok! Ilyen a török hűség! Fegyverre, barátim!”</p>
            <p> S azzal kardot rántva, még egyszer megfúvatta a trombitákat, s ő maga jó
               példaadással <hi>Mohamed bég</hi> egy agáját halálra sújtva, megkezdé a
               kétségbeesett harcot a vár kapujában.</p>
            <p> Az ádáz viadal erre általánossá lett: ember ember ellen harcolt csoportokra válva:
                  <hi>Perez</hi> lovag keresztülvágta magát valamennyi törökön; de
               amint üldözői elől menekülve a folyamon át akart úsztatni, ottveszett.</p>
            <p>
               <hi>Losonczy István</hi> pedig halált osztva minden csapásával, csak a
               bosszúért és dicső haláláért küzd még: sebekkel elborítva sem tudják elnyomni; végre
               a lovát szúrják le, s csak úgy foghatják el. – Haldokolva a beglerbég elé viszik; még
               akkor sincs megtörve, ha karjával nem vághat, szavával sebesít, szemére hányja a
               hitet len renegátnak cudar hitszegését, mire az azt feleli neki:</p>
            <p> „Ez viszonttorlás volt Uláma bégért: ti is így tettetek ővele Lippánál!”</p>
            <p> S azzal, hogy elnémítsa vádló ellenfelét, a haldokló fejét leütteti, s diadaljelül
               elküldi Sztambulba.</p>
            
            <p>
               <hi>Castaldo</hi> német serege sem <hi>pihent</hi>
               ezalatt; hanem fellázadt vezérei ellen, s elkezdte Kolozsvárt ágyúzni, úgyhogy <hi>Castaldo</hi> kénytelen volt őket maga a nemzeti hadakkal leveretni,
               kétszázat levágatott, tizennégyet felakasztatott közülük.</p>
         </div>
         <div type="chapter">
            <head>Szondy György, a drégelyi hős</head>
            <p> Megelőzte <hi>Losonczyt</hi> néhány nappal egy másik hős magyar, ki
               bár kisebb várat védett, hősi jellemben éppen olyan nagy volt.</p>
            <p>
               <hi>Drégely</hi> vára az <hi>Ipoly</hi> bal partján
               fekszik, s annyiban volt fontos hely, hogy ez volt a kulcsa <hi>Egernek</hi> és a <hi>bányavárosoknak.</hi>
            </p>
            <p> Roskatag kis erősség lehetett, de mégis hetekig ellenállt <hi>Ali</hi>
               <hi>bég,</hi> budai basa ostromának.</p>
            <p> Benn <hi>Szondy György</hi> volt a várparancsnok.</p>
            <p> A török ágyúk rommá lőtték már a várkapu fölötti védtornyot, maga a várnagy hű
               hadnagya, <hi>Zoltay János</hi> eltemetődött a védett bástyatorony
               omladékai alá.</p>
            <p> Ekkor az emberséges basa beküldé <hi>Szondyhoz</hi> az oroszi papot,
                  <hi>Mártont,</hi> felszólítva általa, hogy adja fel a tarthatatlan
               várat, ami csak rom már most: úgysem védheti meg maroknyi népével.</p>
            <p> Erre a spártai jellemű férfi azt felelte, hogy védeni fogják még azt a romot is
               végső leheletig ő és hű társai, és Ali basa nem találand ott mást, mikor elfoglalja,
               mint hullákat és hamvakat.</p>
            <p> Volt neki két énekes apródja, kik az akkori időkben dívó szokás szerint hősi és
               világi költeményeket daloltak asztal felett az urak mulattatására, lant és timboraszó
               mellett. Azokat és két fogoly török ifjút Szondy pompás skarlátruhákba öltözteté,
               kápáikat megrakta arannyal, s legszebb lovaira felültetve kiküldé a pappal együtt Ali
               basához, azt üzenve neki, hogy a két török ifjút neveltesse derék vitézeknek, a két
               énekes apródnak pedig engedje meg majd, hogy az ő sírja fölött hőskölteményeiket
               énekeljék; mert bizonyára nincs Szondynak egyéb vágyódása, mint életét föláldozni
               hazájáért. Jöjjön a basa, és vegye el azt tőle. Nem kíván egyebet, mint tisztességes
               eltemetést.</p>
            <p> Amint ezeket kibocsátá a kapun Szondy, lehordatta az udvarra várából minden drága
               öltönyeit, azokat máglyába rakva, meggyújtatá; paripáit kihozatta az aklokból, s
               valamennyit leszúratá. Akkor meggyónt, megáldozott, meghúzatta a kápolnában a
               halálharangot, s kiállt a romladék kapujába bevárni az ostromra rohanó ellenséget. A
               viadal közben egyik lábán nehéz sebet kapott, akkor féltérdre esve folytatta a
               harcot, míg annyi sebekkel elboríták, amennyi elég volt, hogy nagy lelke elhagyhassa
               földi börtönét. Társai mind ottmaradtak körülötte holtan.</p>
            <p> És <hi>Ali basa</hi> (aki igazi ozman volt, nem renegát rác, mint <hi>Szokolovics Mohamed)</hi> megtisztelte ellenségében a hőst. Ahogy ő
               kívánta, a védett Drégely várral átelleni domb tetején ásatott számára sírt, s nagy
               kőhalmot rakatott föléje: hősök módja szerint lobogós kopját tűzetve a sírra. A két
               énekes apród hőskölteményét énekelhette szerteszét az egész országban.</p>
            <p> Talán meg is értették azt még valahol?</p>
            <p> Bizonnyal megértették Egerben!</p>
            
            <p>
               <hi>Szondy</hi> hősi ellenállása alatt éppen azt a szerepet játszotta a
               bányavárosokban <hi>Teufel Rézmán,</hi> amit Erdélyben <hi>Castaldo.</hi> Mikor már Drégely elesett, akkor indult neki a
               seregével, hogy azt visszavegye.</p>
            <p> Hanem Ali basa eléje ment, s<hi> Palásthnál</hi> úgy megverte <hi>Teufelt,</hi> hogy ez maga is foglyul esett, s négyezer némettel és
               olasszal láncra verve <hi>Sztambulba</hi> küldetett, ott, mivel
               vakmerően eltagadta még a nevét is, zsákba varrták, s a Bosporusba dobták.</p>
            <p> Ennek nem maradt énekes apródja, aki szép halálát versekben megénekelje; de <hi>Batthyány Ferenc</hi> (a király híve) azt írja felőle a királynénak:
                  <hi>Vajha ez a Teufel, mielőtt az ütközethez fogott, inkább előbb
                  szállt volna a poklok fenekére!</hi>
            </p>
            <p> Ez is szép epitaphium.</p>
         </div>
         <div type="chapter">
            <head>Dobó István, s az egri hősök</head>
            <p>
               <hi>Ali basa</hi> és <hi>Amhád,</hi> seregeiket
               egyesítve, százezernyi török haddal álltak a Duna-Tisza közt.</p>
            <p>
               <hi>Szolnok várát</hi> egy nap alatt bevették: a hatalmas erődöt, amit
               erős sáncok, két folyam és mocsarak védtek, 24 öreg ágyúval, 3000 szakállas és
               spanyol puskáival. <hi>Nyáry Lőrinc</hi> egyedül védte azt. A szó
               teljes értelmében egyedül. Az egész várőrség megszökött a várból a törökök
               közeledtének hírére: a várnagy egyedül állt ki a várkapuba. Mert ha még ő is elhagyta
               volna a várat, a törökök kénytelenek lettek volna lakatost hívatni, s úgy nyittatni
               fel a kaput.</p>
            <p> Most aztán <hi>Egerre</hi> következett a sor.</p>
            <p>
               <hi>„Mit nekem ez a rozzant akol!”,</hi> kiálta Ahmed, a temesvári
               győző. – Megtudta nemsokára, hogy nem a fal teszi az erős várat, hanem ami benne
               lakik!</p>
            <p>
               <hi>Ali basa</hi> jobban megbecsülte az ellenséget; ő még a <hi>boszniai</hi> és <hi>szendrői</hi> szandzsákbasákat is
               magához vonta a pécsi és székesfehérvári bégekkel együtt, úgyhogy százötvenezerre
               ment a serege, mikor <hi>Eger</hi> alá megérkezett.</p>
            <p> Ezzel az Európa-hódító sereggel mit állíthatott szembe Eger? Hatvanöt <hi>híján</hi> kétezer fegyverest.</p>
            <p> Hogy került ez is össze?</p>
            <p> Eger várát <hi>Oláh Miklós</hi> püspök és királyi kancellár <hi>Dobó István</hi> és <hi>Mecskey István</hi>
               várnagyokra bízta, s adott nekik a vár védelmére kétszáz huszárt és kétszáz
               muskétást. Ez sem nagyon erőltette meg magát; de legalább valamit tett, s az ő
               csapatai derék vitézek voltak; többet értek, mint tízannyi engedetlen, kelletlen,
               várfeladó labanc német, olasz és spanyol, amilyen <hi>Temesvárt,
                  Lippát</hi> feladásra bírta.</p>
            <p> A királynak meg az ország rendeinek is volt ugyan derék serege, <hi>Szász Móricz</hi> nagyherceg parancsnoksága alatt; de már azt az egri várvédők
               megtanulták <hi>Losonczy</hi> és <hi>Szondy</hi>
               példájából, hogy mit lehet várni a felmentő seregtől. Dobó előre megírta <hi>Castaldónak</hi> még ez ostrom előtt: <hi>„A királyi
                  tábornak a szélét és hosszát is tudjuk: de segítséget csak Istentől várunk, nem az
                  emberektől.”</hi>
            </p>
            <p> És saját maguktól.</p>
            <p>
               <hi>Mecskey</hi> lelkesítő szavával bejárta a szomszéd vármegyéket,
               felszólítva a tűzvérű fiatalságot, hogy gyűljön fel Egerbe, ahol dicsőséget osztanak.
               Nem szerezte a seregét pénzzel; nem fogdosott zsoldos hadat: aki hozzája állt, mind a
               lelkesedés, a keserű hazaszeretet végső elbúsulása vitte oda; derék verekedők, jó
               lövő vadászok és mind csupa magyar gyűlt össze <hi>Egerbe.</hi> S ez
               volt a csodákkal gazdag védelemnek egyik fő-fő titka. Az egész seregben egy érzés
               lángolt.</p>
            <p> Amíg <hi>Mecskey a</hi> hadakat gyűjté, amíg naponként új csapatok
               jöttek minden kapun <hi>Egerbe,</hi> a vármegyék bandériumai, <hi>Serédy György, Báthory György, Homonnayné, a jászai prépost</hi>
               drabantjai, addig <hi>Dobó</hi> mint igazi hadvezérnek született
               parancsnok, a gyakorlati előkészületekben serénykedett. Behozta a várba a vidékről a
               harcias lelkületű parasztok százait, akik értenek majd hozzá, hogyan kell az
               elrontott sáncokat helyreállítani a csata forró hevében; tizenhárom sebészt hozatott
               a szomszéd városokból, ácsokat, molnárokat, kenyérsütő és sörfőző asszonyokat,
               mészárosokat; egy pécsi lakatoslegény egész kompánia kovácsot és lakatost toborzott
               össze a számára.</p>
            <p> Mindössze kilenc ágyúja volt s ahhoz ugyanannyi tüzére; de ő hirtelen begyakorolt
               azok mellé egy csapat diákot és parasztot; s olyan nagy volt az előrelátása, hogy nem
               csupán lőporral látta el a várat kellő nagy mennyiségben, de azt is lehetőnek tartva,
               hogy a kész lőport az ellenség fel is robbanthatja, még egyszer annyi ként és
               salétromot halmozott össze, amiből egyszerre lehet új lőport csinálni. – De még két
               papot is szerzett az őrsereg számára, akik azt lelki vigaszban részesítsék, akikről
               azonban azt zengi <hi>Tinódy,</hi> hogy <hi>„prédikálni
                  nem tudnának vala”.</hi> (Hol voltak a többi papok?)</p>
            <p> Azonban az élelmiszerekről is bőven gondoskodék. Tárházait megrakta gabonával, az
               aklokat tulkokkal, két száraz malma egyre őrölte a lisztet, a harmadik készítette a
               lőport; a szénakazlakat befedette nyers bőrökkel, hogy az ellenség fel ne gyújthassa,
               s aztán minden házról, kunyhóról, palotáról leszedette a födelet; még a templomokról
               is: a várfalakat pedig kívülről-belülről megerősítteté palánkokkal, amiket láncokkal
               kötöttek össze.</p>
            <p> Akkor aztán ketten együtt berendezték a védelmet: a hadsereg vezetője <hi>lett Mecskey,</hi> a tüzérségé <hi>Dobó:</hi>
               hadnagyaik voltak <hi>Pető Gáspár, Zoltay István, Bornemisza
                  Gergely</hi> és <hi>Fügedy János.</hi>
            </p>
            <p> Még csak híre jött a rengeteg török tábor közeledtének; a közel falvakból mind
               szétfutott már a nép, napi járóföldre köröskörül üres volt Eger táján az ország; e
               vihart előző csöndességben egy fogoly magyar által <hi>Amhád basa</hi>
               levélben üzenetet küldött Eger várnagyainak, aminek fele nyájas ígéret volt, fele
               mérges fenyegetés.</p>
            <p>
               <hi>Dobó</hi> nem titkolta el a levél tartalmát; összegyűjté a
               harcosait a piac közepén, s felolvastatta előttük András deákkal, Eger város írástudó
               bírájával a török vezér levelét. Egy szívvel és szájjal harsogta rá az egész sereg:
               „Nem adjuk fel a várat!”</p>
            <p> Akkor azután előbb a két vezér esküdött meg a nép előtt, hogy semmit a nép és a
               sereg, és annak hadnagyai tudta nélkül tenni nem fognak; azután pedig az egész nép
               borult térdre, és úgy esküvék meg Isten szabad ege alatt, hogy végső leheletéig
               engedelmes lesz a vezéreknek; haláláig harcolni fog, s azt, aki feladásról csak az
               első szót is kimondja, oda a városi kút oszlopára akasztja fel: ha pedig még levelet
               küld a török a várba, azt bizony olvasatlanul égessék meg a piac közepén.</p>
            <p> Arra <hi>Dobó</hi> a vár <hi>Bolyki-bástyájának</hi>
               kimagasló tornya fölé egy vaskoporsót helyeztetett el, kétfelől melléje tűzött
               lándzsával, miknek egyikén a magyar, másikon a török jelvény lobogott. Érthető
               jelkép! Vagy a vívónak, vagy a védőnek meg kell itt halni e helyen!</p>
            <p> Amint a török sereg megérkezett s körül beborítá sátorözönével a szőlőhegyeket: úgy
               tűnt fel a várban levőknek, mintha ez volna körülöttük a tenger, ők pedig egy
               elhagyott szigeten e tenger közepette: s a tengeren túl a semmi, a pusztaság, a
               halálába belenyugodott haza.</p>
            <p> Egyedül ők kiálták, hogy <hi>„nincs még halva Magyarország.”,</hi> s
               mentek helyette meghalni.</p>
            <p> A török vezérek azt hitték, hogy amint kiterjesztik iszonyú hatalmuk tömegeit a kis
               város körül, annak a védőit bölcs rémület fogja megszállni, a győztes hódító lábaihoz
               csúsznak, miként a többi.</p>
            <p> Az első éjjel felvilágosította őket tévedésükről. <hi>Pető</hi> és <hi>Zoltay</hi> hadnagyok az éjféli órákban kirohantak csapataikkal az
               ókapun az elbizakodott ellenségre, s<hi> Arszlán</hi> bég seregét
               meglepve, abból sokat lekoncoltak, ágyúit beszegezték, magát is majd elfogták,
               lovait, tevéit, a sátorokban felhalmozott zsákmánnyal megrakva, jó prédául magukkal a
               várba visszavitték.</p>
            <p> Ez volt az első üdvözlet a felhívásra.</p>
            <p> Másnap a bosszúra gerjedt <hi>Amhád pasa</hi> elkezdte Eger vár
               sáncait lövetni. Százhúsz nehéz ágyú okádta a tüzet minden oldalról a városra. Azok
               között voltak olyanok, amik félmázsás golyókat zúdítottak alá.</p>
            <p> Ezeknek <hi>Dobó István</hi> csak kilenc ágyúval válaszolgatott. De ő
               maga intézvén a harcot, olyan jól vitte a dolgát, hogy a töröknek sok ostromágyúját
               leszerelte: úgyhogy <hi>Amhád</hi> valamennyi ostromágyújával csak a
               megszállás tizennyolcadik napján tudott annyira menni, hogy a bástyafalon vívható
               rést törjön. Még akkor is előbb megkísérté a békés feladást <hi>Amhád.</hi> Ismét beküldött a várba egy magyar foglyot, Dobóhoz írt levelével. Mi
               volt a levélben, azt senki sem tudja: mert Dobó egy parázzsal telt üstöt hozatott
               elő, a levelet széttépve a parázsra vetette, s a <hi>levél hozóját
                  rátartatta a füstre</hi> s erősen megfüstölteté, s vasra verve tömlöcbe
               záratta.</p>
            <p>
               <hi>Szent Mihály napján</hi> fúvatott első rohamot a vár ellen a török
               fővezér, kora hajnalban. Háromfelől rohantak a janicsárok a falakra, lábtókkal.
               Legnagyobb erővel támadtak az ókapura. Itt huszonhét zászlót egyesített a török. Az
               ókapu tornyát védő <hi>Pető Gáspár</hi> nem bírta visszatartani a
               tömeget, melyet hátulról furkósbottal kergettek előre, s már-már hátrálni
               kényszerült, amidőn <hi>Dobó</hi> nekifordítva a toronynak a szomszéd
               toronyból az ágyúit, addig kartácsolt a törökök rohamoszlopai közé, míg az mint a
               hangyaboly szétzavarodott, s akkor <hi>Pető</hi> és társai ismét
               visszafoglalhatták a vitatott bástyatornyot. Háromszor megújította a török a rohamot,
               mindannyiszor vissza lett verve. Ezer török holtteste maradt az árkokban.</p>
            <p> De a nap diadalának a magyarok részéről is nagy ára volt. Halva maradt négy vitéz
               hadnagyuk: <hi>Gyulai György, Bolyki Tamás, Nagy Imre, Pozsgay
                  János:</hi> a sereg hős daliái.</p>
            <p> Az elesettek között volt <hi>András deák</hi> is, az egri bíró; s maga
                  <hi>Pető Gáspár,</hi> a főhadnagyok egyike is könnyű sebet
               kapott.</p>
            <p> Másnap nagy temetés volt Egerben, százharminc koporsót vittek egymás után a
               temetőbe. <hi>Dobó István</hi> még arról is gondoskodott előre, hogy
               legyen szép temetőnek való hely és elégséges koporsó minden tisztességes halottnak,
               aki a hazáért harcolva dicsőült meg. A két pap győzte őket beszentelni.</p>
            <p> Alighogy be voltak hantolva a sírhalmok hosszú sorai, jön a török táborból, bekötött
               szemmel idáig vezetve, egy magyar küldött, <hi>Sáry Endre</hi> volt a
               neve. Levelet hozott <hi>Dobónak Arszlán bég</hi> fehérvári
               szandzsáktól.</p>
            <p>
               <hi>Dobó</hi> kettéhasítá a levelet, s felét a levélhozóval eteté meg,
               a másik felét tűzre vetteté, <hi>Sáryt</hi> mint magyar árulót a
               tömlöctorony fenekére záratta.</p>
            <p> (Csak az ostrom után kérdezték meg a kibocsátott <hi>Sárytól,</hi>
               hogy mi volt abban a levélben? A legfényesebb feladási feltételek: jutalom, kincs,
               szabad elvonulás <hi>Dobónak</hi> és egész fegyveres népének; s nehogy
                  <hi>Losonczy</hi> sorsa ijessze lelküket, <hi>Arszlán
                  basa</hi> maga kínálkozik túszul velük menni, amíg a török tábortól napi járóra el
               nem távozának.</p>
            <p> A törökök levéllel nem értek célt; más, szemmel látható módhoz folyamodtak a
               várőrség elrémítésére. A minapi kirohanás alkalmával néhány magyar vitéz a kezük közt
               maradt. Azokat előhozták az ágyúsáncaikra, s ott végezték ki iszonyú kínzásokkal.
               „Így jártok mind valamennyien!”, kiáltozának a várfalakon állókra.</p>
            <p> Az ostromlók vízárkai olyan közel voltak már a várfalakhoz tolva, hogy azoknak a
               gátjai mögül átbeszélhettek a törökök a falon álló magyarokhoz. Voltak közöttük
               magyarul tudó pribékek, kik éjjel a falon járkáló magyar őröket mézes-mázos szavakkal
               csábítgatták, s akadt a várbeliek között olyan bolond, aki az árulásra biztató
               felhívást továbbadta. Hanem a polgárok torkába fojtották a nyomorultnak az árulást,
               felakaszták a piac közepén, s mindazoknak, akik még rajta kívül <hi>hallották</hi> e csábítást, levágták a fülét, hogy máskor ne halljanak vele.</p>
            <p>
               <hi>Amhád</hi> basa meggyőződött róla, hogy ezt a „rozzant aklot” egész
               rendszeres ostrommal lehet csak megvenni, ahogy híres nagy várakat szoktak, amiknek
               csillagsáncaik, Miksa-tornyaik, mamelonjaik vannak. Sáncárkokkal, parallellákkal kell
               a falaihoz közelíteni, föld alatti tűzaknákkal a sáncaikat légbe röpíteni,
               összesített ágyútelepekkel a bástyáit halomra dönteni: emberi erő maga meg nem töri,
               pokolbeli tudománynak kell benne segíteni.</p>
            <p> Éjjel-nappal szórták a tüzes golyókat a városra. A nép föl se vette. A tüzes golyót
               jól lehetett látni, mikor közelít; ember kitérhet az útjából; faneműt nem talál, amit
               meggyújtson; a háztetők gerendái mind sánckaróknak vannak felállítva. A tüzes golyók
               azonban a lőporraktárt keresték. Az a főtemplom sekrestyéjében volt.</p>
            <p> Ötödnapján a szakadatlan lövöldözésnek iszonyú robbanás reszketteté meg a várat: a
               lőporraktárt felgyújtá egy tüzes golyó, s a robbanás szétdönté a monostor egy részét
               a hozzá épített várfallal együtt, nyolc drabantot <hi>Nagy Pál</hi>
               hadnagyukkal, kik a raktárt őrizték, a levegőbe vetette, s a két szárazmalmot
               felgyújtá.</p>
            <p> Erre az egetverő pukkanásra nagy diadalordítás hangzott fel a török táborból, Amhád
               rögtön rohamot indított a ledőlt fal engedte rés ellen a legközelebb álló <hi>Arszlán bég</hi> csapataival.</p>
            <p> – Ne féljünk a pokoltól! – mondá <hi>Dobó István</hi> Mecskeynek. –
               Bízzunk az Istenben.</p>
            <p> – És édes magunkban – felelt a hős bajtárs –, kend, bátya, bánjon el a tűzzel, én
               majd elbánok a vassal.</p>
            <p> S amíg <hi>Mecskey</hi> a harcinéppel vitézül visszaverte a falra
               mászó ellenséget, azalatt Dobó eloltatta a tüzet a maga bátor szívű parasztjaival, s
               a falban támadt rést hirtelen betömték kövekkel töltött hordókkal, amiket baj volt az
               ellenségnek megbolygatni, mert ha megbontotta, mind a hegyébe gurult.</p>
            <p> A roham vissza lett verve, csak az volt a nagy kár, hogy annyi lőpor kárba veszett,
               s a szárazmalmok elpusztultával nem volt min őrölni.</p>
            <p> – Sebaj – mondá <hi>Dobó –,</hi> itt vannak az ácsok, a molnárok két
               összetört malomból majd csinálnak egyet: aztán itt van <hi>Gergely
                  diák,</hi> ez ért a puskaporcsináláshoz, van hozzávaló kénkő, salétrom elég.</p>
            <p>
               <hi>Bornemisza</hi> hadnagyot hívták úgy a tudományáért, hogy <hi>„Gergely diák”.</hi> Ez hirtelen összeszedé, aki csak van Egerben
               tímár, szűrcsapó, nekiállítá az Eger vizén felállított kölyüknek; azok nagy hamar
               megérték, hogyan kell a puskaport csinálni, s azt most pinceboltokban rejték el.
               Helyre lett pótolva a veszteség.</p>
            <p> De még ezzel nem érte be <hi>Gergely diák;</hi> hanem a molnárokkal,
               akik a mathematikát értik, mindenféle furfangos stratagemákat fundált ki, amikkel az
               ellenséget meg lehet konfundálni: tűzkerekeket készített, amik a lejtőn eleresztve
               olthatatlan tűzzel vegyest patkószegeket szórnak maguk körül, azután meg fiatal sugár
               jegenyefákból a hajdani római catapulták mintájára készült hajítógépeket, amik arra
               voltak jók, hogy vasabroncsok közé fogott, szurokkal itatott venyigekévéket
               hajigáltak el messzire. Nagy szolgálatot tettek ezek a parasztgépek az
               ostromlottaknak minden alkalommal.</p>
            <p>
               <hi>Amhád basa</hi> a minap oly hősiesen megvédett <hi>Bolyki-toronnyal</hi> szemközt tömérdek szálfákból egy akkora farakást
               halmoztatott össze, hogy annak a dombja magasabbra emelkedett magánál a torony
               párkányánál. Arra való volt ez, hogy a roham alatt majd a török puskások innen
               lövöldöznek a szakállasokkal a védősereg közé.</p>
            <p> Egy szép éjjel aztán <hi>Gergely diák</hi> nekiereszté a maga
               katapultáit a roppant fahegynek, s a szurkos kévékkel felgyújtá azt, ellenkező
               szélben. A törökök összeröffentek a tüzet oltani, hanem akkor meg folyó terpentinnel
               tele csobolyákat hánytak közéjük, amitől a tűz az oltókra is elterjedt: aki el nem
               futott, maga is ott égett. A fenyegető nagy Bábel-torony ott égett el szépen a
               törökök átkozódásai s a várvédők Alleluja-éneklése mellett.</p>
            <p> Október 12-én, több mint egy hónapi ostrom után, <hi>Amhád ba</hi>sa
               újabb általános rohamot indított a vár minden sáncai ellen. Az ókapu tornya rommá
               volt már lőve, a kapu maga is beszakítva, a földbástya téglaburkolatából
               levetkőztetve, a tömlöctorony alja ledöntve, a Bolyki-tornyot csak alárakott gerendák
               tartották.</p>
            <p> Huszonnyolc zászlóalj rohanta meg az ókaput.</p>
            <p> A romokon könnyűszerrel áthatoltak a janicsárok; hanem akkor látták elbámulva, hogy
               a lerontott kőfalon belül egy új fal van emelve: nem kőből, csak vályogból; de erős
               sánc az annak, akinek onnan a fal tetejéről buzogánnyal üdvözlik a fejét.
               Vályogsáncon, gerendapalánkon nem bírt keresztültörni az ozmán erőhatalom, reggeltől
               napestig harcoltak körös-körül, újra meg újra felszított dühvel, egy rést sem tudtak
               elfoglalni.</p>
            <p>
               <hi>Gergely diák</hi> tűzkerekei most mutatták meg, hogy mit tudnak. A
               lejtőn aláeresztve egész utcákat vágtak az ostromlók tömött soraiba motolláló
               kaszáikkal, míg a süvöltő tűz, bodonjaik likaiból rémületet támasztott közöttük.
               Estére a második nagy roham is diadalmasan lett visszaverve.</p>
            <p> Ebben a harcban maga <hi>Mecskey</hi> is megsebesült, s egyik vitéz
               főhadnagya a borsodi hajdúságnak, <hi>Nagy István</hi> halva
               maradt.</p>
            <p> A török fővezér átkozódott elkeserült dühében.</p>
            <p> A dervisek processiót tartottak a táborban, éles kardokkal verve kopasz fejeiket,
               hogy a vér csurgott alá a kantusaikon, s kardalban üvöltöttek az égre: <hi>„Allah buffáj! Allah mitrej chrestinnai!”</hi> A főuléma egy sánta
               szamáron ülve lovagolt előttük hamuszín gyászruhában.</p>
            <p> A vezérek között nagy volt a viszálykodás a másodszori kudarc miatt; mind egymást
               okolták miatta. <hi>Amhád Ali</hi> basát szidta, hogy minek biztatta őt
               ennek a nyomorult fészeknek a megvívására, ami többe került már eddig a török
               seregnek, mintha derék csatát vívott volna <hi>Nándor</hi> király és a
               német császár egész seregével. Ott legalább dicsőség is termett volna, de itt maga a
               győzelem is oly hitvány bér, hogy osztozni nem érdemes rajta.</p>
            <p>
               <hi>Ali basa</hi> azzal vetett véget a vezéri viszálykodásnak, hogy
               másnapra még egy általános ostromot indítványozott; amelyben ő maga fog elöl rohanni,
               s vagy feltűzi bíborzászlóját a vár falára, vagy elesik alatta.</p>
            <p> El lett határozva a végerőfeszítéssel megindítandó ostrom. Százezernyi harcos
               viadala egy ezerötszázra leapadt maroknyi hős sereg ellen. A janicsárok hada egész
               éjjel üvöltött a török táborban. A magyarok ismerték már ezt a harci kiáltást,
               tudták, hogy mi vár rájuk.</p>
            <p> Mindenki a falakra gyülekezett, mindenki fegyvert fogott a kezébe. Az volt elég: a
               törökök hagytak ott annyi puskát, kardot, hogy még a gyermekeknek is jutott
               belőle.</p>
            <p> Október tizennegyedikén déltájon riadoztak fel a török táborból szerte a tárogatók,
               s megindultak három oldalról a török hadoszlopok Eger sáncai felé.</p>
            <p> Ali basa kezdé a rohamot a <hi>tömlöcbástya felől.</hi> Ott állt <hi>Dobó István</hi> és tűzontó <hi>Bornemisza
                  Gergely.</hi>
            </p>
            <p>
               <hi>A földbástya</hi> ellen<hi> Uláma basa</hi> és<hi> Veli bég</hi> vitték a szarácsi hadat: itt <hi>Fügedy</hi> hadnagy vezényelt. A fegyverre kapott parasztság is mind körüle gyűlt
               most.</p>
            <p>
               <hi>A Bolyki-bástyát Arszlán</hi> bég választotta magának, ott
               vezérkedett <hi>Zoltay</hi> hadnagy.</p>
            <p> Az<hi> ókaput</hi> a sebesült <hi>Mecskey</hi> védte
               ötszáz puskásával, bekötött jobb karját a nyakába kötve, baljában a kardja. Őellene
                  a<hi> janicsárok agája</hi> intézte a rohamot.</p>
            <p>
               <hi>Amhád</hi> basa maga a tartaléksereggel az ágyúk sáncai mögött állt
               készen; a várvédők részéről pedig <hi>Pető Gáspár</hi> volt tartalékul
               hagyva a főpiacon, hogy ahol erőt talál venni az ellenség, legott helyben legyen és
               az ingadozókat megsegítse.</p>
            <p>
               <hi>Ali basa,</hi> kinek vitézségét a szégyen fokozta, egymás után
               tolta előre zárt hadoszlopait a tömlöcbástya ellen; melynek párkányain folyvást férfi
               férfi ellen küzdött. A magyarok a lőréseken át hosszú rudakkal a falnak vetett
               lábtókat visszadöntögették, derékban tördelték; azok újra ki lettek pótolva. <hi>Dobó</hi> mellett egymás után hullottak el hős bajtársai, már az
               aranyos sisakját tartó apródja is elesett az oldalánál; amidőn a válságos pillanatban
               megharsannak <hi>Pető Gáspár</hi> trombitái; a tartalékcsapat új erővel
               rohan az ostromlóknak, s azokat hanyatt-homlok veti le a básyákról; akik már
               felmásztak, azokat lekaszabolja: aztán egy sortüzeléssel vad futásra készti az egész
               hadoszlopot.</p>
            <p> Ámde ezalatt a földbástyánál vett erőt a török. <hi>Uláma</hi> basa,
                  <hi>Veli bég</hi> egyesült dandárai visszanyomták a sánchátról
               Fügedyt: annak már csak egy belső gyönge téglafala volt, amit védelmezett, a sánctető
               maga tele törökkel; ott lobogott már <hi>Ali basa vörös
                  bársonyzászlója</hi> a fal szegletére kitűzve.</p>
            <p>
               <hi>Bornemisza Gergely</hi> nosza nekiirányozza a sáncnak a
               tömlöcbástyán levő két ágyúját: szeges zsákot, fürtgolyókat, ugyan közé lövöldöz a
               sűrű tömegnek, hogy az csoportostul hull rakásra. E nem várt üdvözlet rövid időre
               megakasztja az ostromlók előnyomulását: a védők rendbe szedkőzhetnek.</p>
            <p> – Csak még egy segédcsapatunk volna! – sóhajt fel <hi>Pető.</hi>
            </p>
            <p>
               <hi>–</hi> Csak egy ital bort adhatnánk az embereinknek! – mondja a
               praktikus <hi>Gergely diák.</hi>
            </p>
            <p>
               <hi>–</hi> Meglesz mind a kettő! – dörmögi <hi>Dobó
                  István,</hi> s leszállva a bástyáról, lovára veti magát; útban talál egy csoport
               leányt és menyecskét. – Hej, menyecskék, derék leányok! Kinek volna bátor szíve egy
               veder bort a sáncra felvinni a legénységnek? Nagy ott a szomjúság: meleg van a
               tánctól!</p>
            <p> De hát valamennyinek volt ehhez kedve is, bátorsága is.</p>
            <p>
               <hi>Dobó</hi> uram felnyitá előttük a pincéjét; a fehérnép csebrekre
               csapolta a bort, s aztán futott vele fel a kőfalakra.</p>
            <p> Tudja azt minden katona, aki valaha a csatatűzben sütkérezett, hogy akkor egy ital
               bor annyit ér, mint egy égből érkező segítség. Hát még ha szép leányok nyújtják! Ez
               az igazi angyali segedelem. Mikor ezt a tűzzel teljes jó vörös egri bort itták, akkor
               kiáltották legelőször: <hi>„Török vér! Hadd folyjon!”</hi> S azóta is
                  <hi>„török vér”</hi> a neve az egri bornak.</p>
            <p> S ha már egyszer ott voltak az egri leányok, menyecskék, bizony senki sem kívánhatta
               tőlük, hogy maguk is részt ne vegyenek abban a nagy dáridóban, ahol karddal
               muzsikálnak, ott látták a nők férjeiket, a leányok vőlegényeiket, vad, kegyetlen
               pogánnyal tusakodva, melyik állhatta volna meg, hogy maga is fel m kapjon valami
               öldöklő szerszámot, ütő, vágó eszközt, amit más elejtett, s oda ne rohanjon a
               kedvesét védeni, gyilkosát rontani. S ha egyszer az asszonyféle elkezdi a harcot, az
               nem hagyja abba! Énekek, krónikák hirdetik örök időknek, hogyan harcoltak az egri
               asszonyok, leányok a vívott vár bástyáin; menyasszony az elesett vőlegénye kardjával:
               nő a férje mellett, a holtteste felett; hogy zúdítottak tűzön forralt szurkot, forró
               olajat a falra mászók kopasz tarkóira, hogy verték le őket a lábtókról kövekkel,
               rudakkal.</p>
            <p> Rosszabb volt az asszony ellen harcolni a töröknek, mint a férfi ellen; mert az nem
               lát, ha a harcba kezd, s vett sebet nem érez. A legveszélyesebb ponton asszonyi
               segítséggel lett megverve a török; s még hogyan elverve: <hi>Uláma</hi>
               bég alig bírt kiszabadulni a halomra tóduló katonái gomolya alól. <hi>Veli bég</hi> az<hi> Ali basa zászlójával</hi> kezében, mellén
               keresztüldöfve esett el, s a pompás, aranybetűkkel kihímzett piros bársonyzászló az
               aranygomb mundcsukkal és félholddal a végén a magyarok kezében maradt.</p>
            <p> Két helyen vissza lett verve keservesen az ostromló török: erre <hi>Dobó</hi> a felszabadult bástyák csapatait a harmadik vívott pontra küldé. A<hi> Bolyki-bástyánál</hi> a török sereg legdaliásabb hőse, <hi>Arszlán</hi> bég vezérlé a harcot. Ott is volt az ostromlóknak
               leghatározottabb diadaluk. Nyolc zászlót tűztek már ki a falakra; s<hi>
                  Zoltay</hi> körül volt fogva általuk a tornyában, csak alig védhette már
               magát.</p>
            <p> Ekkor hangzott fel két oldalról a „Jézus! Jézus!” kiáltás. Jött a szabadító: <hi>Fügedy</hi> egy felől, <hi>Pető</hi> másik felől,
               felkaptak a már elfoglalt sáncra, s visszanyomták az ostromló hadat.</p>
            <p> De még ez az erő sem tarthatta volna azokat fel.</p>
            <p>
               <hi>Arszlán bég</hi> kérlelhetetlen kegyetlenséggel hajtá előre
               tartalékban levő csapatait: s annyi életnek csak le kell győzni magát a megtestesült
               halált is. A védők erejének csak ki kell fogyni végre.</p>
            <p> Mind a két fél érzé, hogy ez a válságos óra: aki ezt megnyeri, az egy egész
               halhatatlanságot nyert meg.</p>
            <p> „Csak még egy óráig ne hagyd magad, magyar! Ez az utolsó erőszak rajtad!” –
               kiáltozák a népnek az ifjú vezérek.</p>
            <p> Ebben a percben, mikor a <hi>Bolyki-bástya</hi> előtti sáncárok, amit
               a törökök rőzsekötegekkel temettek be színig, olyan sűrűen volt tele az ostromra
               tóduló hadakkal, hogy a vörös csalmáktól nem látszott a tér, egy mélyen dördülő robaj
               rázta meg a földet, melyre sűrű füstfelleg tört elő a mélyből, piros csalmákat,
               kalimpáló embercsoportokat hajítva föl a magasba. – Ez <hi>Gergely
                  diák</hi> utolsó tromfja volt. Föld alatti tűzakna, lőporral megtöltve, adta fel a
               pokol tüzét az ostromlók lába alatt.</p>
            <p> Mikor a füst eloszlott, lángoló rőzsekévéket hajigálva szerteszéjjel, széttépett
               emberi tagokkal: <hi>Arszlán bég</hi> csak egy forgatagot érzett a
               légben és a földön; a lég forgószele kócsagját csavarta le a fejéről, az embertömeg
               forgatagja pedig mint az örvény ragadta magával.</p>
            <p>
               <hi>Amhád vezér</hi> bástyája tetejéről látta ezt a romlást. A hamu az
               égből az arcára hullott. Legalább eltakarta a szégyenpírt rajta.</p>
            <p> – Előre! Rohamra! – parancsolá a mellette álló bajraktárnak.</p>
            <p> Az pedig, egy sebhelyekkel tépett arcú veterán, zászlója nyelének hegyes végét a
               földbe ütve, így szólt:</p>
            <p> – Allahnál a segítség. A magyarok mellett Isten harcol. Isten ellen ki küzd?</p>
            <p> És egy katona sem mozdult meg Amhát parancsára, se vezér, se közvitéz.</p>
            <p> A<hi> Bolyki-bástyánál</hi> menekült<hi>,</hi> aki
               fennmaradt; de két zászlót otthagytak az őket űző magyarok kezében.</p>
            <p> Az óriási erővel kísérlett ostrom minden ponton vissza lett verve; a törökök csupán
               a Bolyki-bástyánál 8000 halottat vesztettek, de a magyarok közül is elhullott csupán
               e ponton 140 vitéz.</p>
            <p> Hanem ez volt a roppant török tábornak utolsó rohama Eger ellen. Pedig akkor már
               olyanok voltak a bástyái, hogy lóháton fel lehetett rájuk nyargalni.</p>
            <p> – Ki küzd Isten ellen! – azt mondák a török harcosok.</p>
            <p> S a temesvári győzteseknek, <hi>Amhádnak</hi> és <hi>Alinak</hi> szégyendühhel kellett felszedni a sátraikat a szőlőhegyekről. Rossz
               hely is az ott nagyon, ahol még a hegy is olyan nedvet terem, aminek lelke van:
               lelket ad!</p>
            <p> A török tábor hazament szégyennel.</p>
            <p> Az egriek pedig „téged, Isten, dicsérünk”-et énekeltek: az <hi>egyetlen</hi> pap vezetése alatt. A másik pap az utolsó roham alatt, dicső
               hivatását teljesítve, a haldoklók végvigasztalása közben, maga is halállal
               áldozott.</p>
            <p> Az ostrom bevégeztével az egriek 12 000 ágyúgolyót szedtek össze, amit az ostromlók
               38 nap alatt városukra szórtak. Egész vasgúlákat emeltek belőlük.</p>
            <p> A három elfoglalt zászlót pedig felküldték Bécsbe (az egyik <hi>Ali</hi> basáé volt, a másik <hi>Arszláné</hi>), tisztelettel
               jelentve, hogy megmaradtak Isten segítségéből és a maguk emberségéből.</p>
            
            <p> Erre aztán <hi>Szász</hi>
               <hi>Móric</hi> herceg is, látván, hogy <hi>minden</hi>
               jól végződött, szépen hazatért Bécsbe az egész táborával, s ment mindenki a téli
               nyugalomra.</p>
            
            <p> Az egri ostromnál <hi>hétszáz hős</hi> magyar esett el.</p>
            <p> De együtt élnek ők egy szóban, amit érteni fog mindenki, míg a világ, míg magyar
               lesz. – Ha valakit nagyon fel akarnak dicsérni a magyarok, csak ezt mondják róla:</p>
            <p> „Kivívta az egri nevet!”</p>
         </div>
         <div type="chapter">
            <head>János Zsigmond</head>
            <p> János király fia, Zsigmond, egyet örökölt az apjától, amit holtig el nem vesztett,
               annak a gyöngeségét.</p>
            <p> A sors a helyzet minden kedvezményeit a kezébe rakta, s ő azok közül egyet sem bírt
               megragadni.</p>
            <p>
               <hi>Castaldo</hi> úgy jól tartá német barátsággal az erdélyieket, hogy
               azok még <hi>Dobó Istvánt,</hi> az egri hőst sem tűrték meg a király
               vajdájának, hanem visszahívták János király fiát; <hi>Miksa,</hi> az
               újonnan koronázott király, úgy elidegeníté magától a legjobb híveit is azáltal, hogy
               Magyarországot a német szövetséghez ígérte csatolni, hogy pártja sem volt többé: és
                  <hi>János Zsigmond</hi> mégsem tudta reményeit megvalósítani.</p>
            <p> Nőért sohasem lángolt a szíve: mindig csak uralkodó családok leányainak kezéért
               esengett; de azokat nem adták neki, akinek „az egész teste egy betegség”. Csak a
               borban talált tüzet és lelkesedést.</p>
            <p> A trónhoz volt igénye: a magyar korona kínálkozott számára, s ő azon törte fejét,
               hogy szolgálhatna a szultán rab hívei között.</p>
            <p> A nemzeti önállóság, a lelki szabadság vezérbajnokának hívta, kiáltotta, s ő
               ahelyett behívta dúló hadjáratra negyedszer is a törökök szultánját. Még eléje ment a
               nagy hódítónak: <hi>„szolgája fiának”</hi> nevezte magát, s háromszor
               is letérdelt előtte és könyörögve kérte, hogy adja vissza neki – nem a koronáját, nem
               a birodalmát –, hanem csak a birtokait. A szultán azt mondta neki rá: „Jól van, <hi>Pista</hi> fiam! (A nevét sohasem tanulta meg János Zsigmondnak,
               neki csak Pista volt.) Kapsz földet háromannyit, csak eredj haza; szedj hadakat, ha
               elfogyott az aprópénzed, csak szólj, majd kapsz”.</p>
            <p> A történetbúvár sóhajtva fordítja el a lapokat, amikre a második két ellenkirály
               neve odatévedt. Magyarország történetét még mindig csak a török szultán csinálta: a
               többiek csak sakkfigurák voltak a táblán, amikkel <hi>Szolimán</hi>
               játszott.</p>
         </div>
         <div type="chapter">
            <head>A szigetvári vértanúk</head>
            <p> A magyar nemzet egész történetében nincs olyan emlékezetes esemény, mely annyi
               fájdalmasan lelkesítő érzést keltene fel, mint <hi>Szigetvár</hi>
               védőinek hős végzete. Ezek az emberfölötti hősiességgel folytatott viadalok a homéri
               mesék költői ragyogásával vannak besugározva; csakhogy e harcoknak csodatevő istenei,
               akik a hősöknek segíteni leszálltak, nem a mesés olymp mythosz-alakjai, hanem az a
               megfogható, látható, érezhető Isten: a hazaszeretet.</p>
            <p>
               <hi>Szigetvár</hi> sohasem volt kitűnő erősség. Az utazó elmehet
               mellette, s nem veszi észre, hogy az a földtúrás vár volt, amit látott. A sík rónán
               alacsony földsáncok, s azoknak egyik oldalán egy-két emeletre kimagasló csonka
               torony. Ez volt az egész erősség.</p>
            <p> De azért a híre eljárt már egész Sztambulig. Mert midőn a török seregek fel egész
               Fülekig, Tatáig, Nagyváradig minden erősséget elfoglaltak, a Drávához legközelebb eső
               Szigetvár még mindig tagadta a szultán hatalmát.</p>
            <p> Már 1556-ban a budai basa, <hi>Ali,</hi> egész erejét összegyűjtve,
               ostrom alá vette Szigetvárt, amit akkor a vitéz <hi>Stansics Márk</hi>
               védett. Ezúttal a nádor, <hi>Nádasdy Tamás</hi> és <hi>Zrínyi Miklós,</hi> Horvátország bánja, egyesült erővel elverték a basát
               Szigetvár alól. Tízezer halottja bánta vereségét.</p>
            <p> Ez időtől fogva <hi>Szolimán</hi> szultán a nyakára járó bécsi
               követeknek, akik békekötést könyörögtek tőle, mindig azt válaszolta a föltételei
               hosszú sorában: <hi>„Szigetvárt pedig leromboljátok!”</hi>
            </p>
            <p> Hanem a magyar urak erre sehogy sem álltak rá.</p>
            <p> A sok megtagadó válasz aztán dühbe hozta az ellentmondáshoz nem szoktatott szultánt;
               Szolimán még egyszer felköté a kardját, s azt mondá: „No, hát megyek érte, és
               elveszem magam!”</p>
            <p> Kilencvenezernyi válogatott hadsereget hozott magával Sztambulból, háromszáz
               ágyúval: azokon a hadain kívül, amik már itt az országot elfoglalva tarták, s miknek
               egy része Gyula-várát vívta, más egész Tatáig portyázott.</p>
            <p> Ennek a fenyegető viharnak a közeledtére aztán <hi>Miksa</hi> király
               is összegyűjté mindenünnen a maga hadait, amik számra és hadi szerekre nézve a
               szultán seregével bizton felértek, azt talán felül is múlták.</p>
            <p> Ez a roppant sereg Győrnél és Komáromnál ütött tábort; lévén az ő vezére <hi>Salm Ekhard,</hi> aki méltó helyet foglal el ama császári hadvezérek
               sorában, akik arról tették magukat a világtörténelemben nevezetessé, hogy semmit sem
               tettek: amit megtenniük erőbe került volna.</p>
            <p> A magyar vezérek ám sürgették a királyt, hogy szálljon síkra a török szultán ellen,
               s dűljön el valahára nyílt csatában, ki az úr Magyarországon? De a német vezérek
               bölcsessége győzött. Ők azt mondák, jöjjön a török szultán ide, ha olyan nagy kedve
               van velünk verekedni; a győri és komáromi sáncok alatt elfogadjuk vele az
               ütközetet.</p>
            <p> Akart is rajtuk törni a vén szultán, diadalokban telhetetlen úr! Pedig élete végét
               járta már akkor; fél lába a koporsóban; de a másik a kengyelben.</p>
            <p>
               <hi>Szolimán</hi> dühös volt. Már azért is, hogy a budai basa, <hi>Arszlán</hi> bég, Eger vívója, azzal ámította, hogy <hi>Miksa</hi> császárnak semmi hadserege sincsen: s most íme az Tatáig
               mer eléje jönni, s azt elfoglalja <hi>Arszlán basa</hi> szeme láttára.
               – Az első dolga az volt, hogy az elfogadására siető <hi>Arszlán
                  béget</hi> megfojtatá.</p>
            <p>
               <hi>Péterváradnál</hi> akart átkelni a szultán, s aztán <hi>Eger</hi> alá menni, hogy a török félholdat elhomályosító foltját
               ezzel a híres várral együtt eltörölje.</p>
            <p> Egész odáig övé volt az ország; úgy intézhette az útját, mint aki saját birtokán
               utazik. Mint igazi nagy úr, előreküldé a szálláscsinálóit s azoknak a fejét, a<hi> főszakácsmestert, Mohamedet</hi> (rangjára nézve sirhalai
               szandzsákot). Arra volt bízva hat szekér ezüstnemű: a díszlakomához való tálak és
               serlegek, a selyemabroszok és tizenhétezer arany: konyhapénz. Illendő fegyveres
               kíséret is volt a drága kincsek mellé rendelve.</p>
            <p> Két szigetvári hadnagy neszét vette e drága utazónak: egy portyázó csapattal <hi>Siklós</hi> alatt bevágták az útját. <hi>Mohamed</hi>
               basa főétekmestert a fiával együtt levágták, a kíséretét felkoncolták: a sok szekér
               aranyat, ezüstöt, két elvett török zászlóval együtt, Szigetvárra vitték.</p>
            <p> Ez a vakmerőség emberfölötti dühbe hozta a szultánt. Tíz más basáját inkább odaadta
               volna, mint a főszakácsmesterét, aki az ő urának a legnélkülözhetetlenebb minisztere.
               Haragja nagy voltát bizonyítja az, hogy rögtön megváltoztatta az egész hadjárati
               tervét. Most már nem kellett neki se Eger, se <hi>Miksa</hi> császár;
               hanem <hi>Szigetvár</hi> és ennek a kapitánya, <hi>Zrínyi
                  Miklós.</hi>
            </p>
            <p>
               <hi>Vukovárnál</hi> elvitte a hídját a Duna; akkor lekerült <hi>Eszékig;</hi> s ott veretett a<hi> Dráván</hi>
               keresztül tizenhat nap alatt négyezernyolcszáz lépésnyi hosszú hidat. Magával hozta a
               híres <hi>„Kacziáner”</hi> ágyút is, amit ez a császári hadvezér az
               eszéki nagyvereségnél a török kézben hagyott. Augusztus 1-jén már ott táborozott 90
               ezer török háromszáz ágyúval Szigetvár alatt.</p>
            <p> A táborban <hi>Zrínyi Miklós</hi> (vagy mint <hi>Wagner
                  Kristóf</hi> nevezi őt, <hi>gróf Szeríni</hi>), horvátországi bán
               volt a parancsnok.</p>
            <p> Minden arra mutat, hogy <hi>Zrínyi</hi> egész előretudásával bírt
               annak, hogy az, amit ő most végrehajt: nem egy diadallal végződő hadi tény, hanem egy
               olyan áldozat lesz, aminek emlékezete nemzetét és az egész keresztyén világot a késő
               századokig lelkesíteni fogja.</p>
            <p> Nem azt tette, amit első alkalommal, hogy a vár védelmét egyik kapitányára bízva, ő
               maga a fölmentő sereg élére álljon, s az ostromló ellentábort kívülről rohanja meg:
               miként tíz év előtt tette ezt fényes diadallal. Akkori vitéz vezértársa, <hi>Nádasdy Tamás,</hi> halva volt már, s az osztrák vezértől tudta,
               hogy mit várhat!</p>
            <p> Elhatározta magát, hogy személyesen fogja vezetni a vár védelmét: ezt írta Nádasdy
               Tamás özvegyének még áprilban: „Küldjön nagyságod néhány gyalog lövészt Szigetre,
               hová bezárkóznom eltökéllett szándékom, akarván mindenekelőtt a nagy Istennek, aztán
               a királyi felségnek s a keresztyén világnak és a mi végpusztulásra jutott édes
               hazánknak híven, állandóan és derült arccal, vérem hullásával, s ha úgy akarja a
               végzet, fejemmel szolgálni.</p>
            <p> Nejét és gyermekeit Csáktornyára küldte, legnagyobbik fia ott szolgált mint ezredes
                  <hi>Miksa</hi> király táborában.</p>
            <p> Ellenben a vele együtt halálra elszánt vezérek nejei és leányai nem akarták elhagyni
               a várat. Azt mondták, hogy együtt akarnak meghalni férjeikkel, apáikkal.
               Fölemlegették az egri hősök példáját. Harc idején az asszonykéznek is akad munkája.
                  <hi>Zrínyinek</hi> nehéz szívvel kellett megnyugodni
               ottmaradásukban.</p>
            <p> Mikor a szultán roppant tábora körülfogta Szigetet, <hi>Zrínyi
                  Miklós</hi> összegyűjté a kétezerötszáz magyar és horvát vitézből álló őrseregét,
               s megesküdteté őket, hogy a várat az utolsó körömszakadtáig mindhalálig védeni
               fogják.</p>
            <p> S akkor aztán kitűzette a <hi>vörös zászlókat</hi> mindenütt a
               sáncokra, s egy ágyúlövéssel hirdeté a szultánnak, hogy elfogadja a harcot.</p>
            <p> Szigetvárt nem valami erős kőfalak, nem megmászhatatlan bércek, hanem az <hi>Almás</hi> patak mocsarai tették védhető állapotba; sáncai földből
               voltak hányva; a belső vár az óvárostól s ez megint az újtól széles vízárkokkal
               elválasztva, amiken szilárd <hi>dobogókon</hi> lehetett átjárni.</p>
            <p> Magának a várnak legmagasabb sáncát, amit <hi>Nádasdy</hi> építtetett,
                  <hi>„hegy”-nek</hi> hívták, s ennek az ormára felállított ágyútelep
               uralta az egész síkságot. Azonkívül volt egy torony alakú kőből épült erőssége a
               várnak, ennek a pince-casamatáiban tartották a lőport. Hadiszerekben nem volt
               szükség.</p>
            <p> A törökök két napig lövették a külvárost: ekkor <hi>Zrínyi</hi>
               átlátta, hogy csekély haderejével a nagy kiterjedésű sáncokat meg nem védheti, s
               felgyújtatá a külvárost, seregét a belvárosba vonva. Ő még azt is fel akarta
               gyújtani, s aztán csak a vár védelmére szorítkozni; de kapitánya, <hi>Szecsődy Márton</hi> kértére felhagyott vele.</p>
            <p> A törökök azonnal felállíták ágyúütegeiket a külváros romjai fölött, s onnan kezdték
               el a belváros sáncait töretni. Aközben pedig nagy fáradsággal töltést készítettek
               levert cölöpökkel és rőzsekötegekkel a széles mocsáron keresztül.</p>
            <p> Tíz nap alatt elkészültek a töltések a mocsáron végig, s le voltak rombolva a
               védősáncok; a török hadnak ostromlót fúvattak. A véres tusában háromezer török maradt
               halva; de az óváros elfoglaltatott. <hi>Zrínyi</hi> kénytelen volt a
               védősereget kivonni a városból a vár hídján keresztül, felgyújtva az óvárost. E híd
               előtt, a többiek visszavonulását védve, estek el a magyarok és horvátok számos vitéz
               vajdái: magát <hi>Szecsődyt</hi> is összezúzott térdekkel vitték ki a
               harcból a várba. Háromszáz magyar vitéz halála ünnepelte meg <hi>Szent
                  István király napjának előestéjét.</hi>
            </p>
            <p> De a vár még állt, s a <hi>Nádasdy-hegy</hi> ágyúi hatalmasan verték
               vissza a törökök ütegeit. <hi>Szokolovics</hi> nagyvezér látta, hogy az
               ostrom nehéz része még csak most kezdődik.</p>
            <p> Megkísérté a<hi> kiskapun</hi> át bejutni.</p>
            <p> Előbb <hi>Zrínyit</hi> magát szólíttatá fel, beküldött magyar <hi>pribék</hi> által, fényes ígéretekkel kecsegtetve a szultán
               részéről: felajánlotta neki egész <hi>Horvátországot és Szlavóniát</hi>
               olyan örök birtokul, amint Erdélyt <hi>János Zsigmond</hi> bírja.</p>
            <p>
               <hi>Zrínyi</hi> megvetéssel utasította vissza az ajánlatot.</p>
            <p> Akkor katonáit igyekeztek megvesztegetni.</p>
            <p> Nyilakra kötözött leveleket lövöldöztek be a várba, amikben kincseket ígérnek a
               várőrségnek, ha kapuját megnyitja. A levelek <hi>magyar</hi> és<hi> horvát</hi> nyelven voltak írva. Magyarok, horvátok egyformán
               szerették az ő hazájukat, s tűzbe hajigálták a csábító szókat. Ágyúval feleltek
               azokra.</p>
            <p> Most aztán elkezdte őket a nagyvezér négy oldalról lövetni, éjjel-nappal szórták az
               ágyúk vastekéiket a hegy és a torony ellen. <hi>Ali Borsuk,</hi> a
               tüzérek fővezére, tűzaknákat ásatott a sáncok alá. Augusztus 26-án éjjel általános
               rohamot intéztek a várfalak ellen. A roham vissza lett verve. <hi>Ali
                  Borsuk</hi> tűzaknái saját magát és <hi>Ali basát,</hi> az egyiptomi
               helytartót temették el, legvitézebb harcosainak ezreivel; két zászlójuk a védők
               kezében maradt.</p>
            <p> A szultán a halottakat átkozta tehetetlen dühében. Vén volt már és nyavalyás. Mégis
               lovára emeltette magát. Alig bírta kardját emelni, mégis kezébe fogta. Ő maga vezette
               a megújított ostromot augusztus 29-én, az emlékezetes napon: – a <hi>mohácsi diadal évfordulóján.</hi> Azon a fényes napon, amikor fegyverei előtt
               rendre dőlt a magyar nemzet színe, virága. Azt hitte, hogy ez a nap az övé örök
               mindenkorra. És meg kellett érnie azt a látványt, ami keserűbb a halálnál, hogy szeme
               láttára hullanak rakásra leghősibb ezredei e nyomorult falak előtt, hogy diadalhoz
               szokott dandárai hanyatt-homlok futnak vissza, egy maroknyi ellenségtől hátban
               üldöztetve, hogy hírhedett zászlói elbuknak egy vakondtúráson! <hi>Zrínyi megfizetett a mohácsi vészért.</hi> Amekkora temetőt csinált Szolimán ott
               a magyarnak, éppen akkorát adott ő vissza a szultánnak, tele a legjobb vitézeivel.
                  <hi>Tízszer</hi> megújítá a nagyvezér a rohamot. A szultán sírt
               kétségbeesetten. Ez a nap mégsem lett az övé. A tizedik rohamnál magát a vezérlő <hi>janicsáragát</hi> is elfogják a szigetvári hősök. A visszaverés
               általános futásban ért véget. A szultánt haldokolva emelték le lováról. Fegyver éle
               nem érte a szívét, mégis halálra sebesíték már.</p>
            <p> És ezt a titáni küzdelmet szép csendesen nézte <hi>Miksa</hi> király
                  <hi>Salm Ekhard</hi> vezérével és hercegeivel együtt. Volt neki
               Óvárott hatvanezer harcosa, magyarok, németek, olasz segélyhadak, Nyitránál <hi>Dersfy</hi> alatt tízezer embere, Perlaknál <hi>Erdődy
                  bán</hi> s<hi> Károly főherceg</hi> krajnai hadai, számra tízezren,
                  <hi>Salm</hi> Komáromnál harmincezer embernek parancsolt. – És nem
               mozdult senki.</p>
            <p> De igen. Egy csoport önkéntes, a nagyváradi püspök, <hi>Forgách és
                  Tahy Ferenc</hi> kapitány dandáraival megindult parancs nélkül, hogy segítséget
               hozzon az ostromlott <hi>Szigetnek.</hi> Köztük volt <hi>Zrínyinek</hi> a legnagyobb fia is.</p>
            <p> A merész terv nem sikerült, s ez alkalommal a törökök elfogták <hi>Zrínyi</hi> fiának a zászlótartóját a címeres zászlójával együtt.</p>
            <p> Az augusztus 29-iki kudarc után még egyszer fölkérték trombitaszó mellett a várat
                  <hi>Zrínyitől</hi> s ugyanakkor a hídfő elé, mely a toronnyal
               szemben volt, odavitték fiának elfogott zászlótartóját. A foglyot kényszeríték
               fenyegetésekkel, hogy <hi>Zrínyinek</hi> kiáltsa át azt, hogy a fia is
               el van fogva, s ha fel nem adja a várat, itt a szemei előtt fogják lefejezni.</p>
            <p>
               <hi>Zrínyi</hi> azt kiáltá vissza:</p>
            <p> – És ha egész nemzetségemet kiirtják is előttem, még akkor sem!</p>
            <p> A föld alatti aknákat ásták.</p>
            <p> Ezúttal sikerült a pokolbeli munka. Szeptember 5-én hajnalban földrengető
               pukkanással repült légbe a Nádasdy-hegy védsánca; a szétlövellő tűz felgyújtá a vár
               minden épületét. Most már nem maradt más védelem, mint az ökölre szorított fegyver. A
               janicsár had üvöltve rohant az aknától szakított résre. A tömegben előretóduló
               hadoszlop betört a vár piacára, s olcsó diadalt vélve, a házakba rohant fosztogatni.
               A sebeiben sínylődő <hi>Szecsődyt</hi> ágyában gyilkolták le,
               feleségét, gyermekeit rabul elhurcolták.</p>
            <p> Ekkor jött ellenük bosszúálló <hi>Zrínyi,</hi> halálra elszánt kis
               seregének egész tömegével. A betódult janicsárok le lettek kaszabolva, az utánuk
               jövők az árkot temették be holttetemeikkel; kétszer újították meg a rohamot, mind a
               kétszer vissza lettek verve; csak holtaik halmát hagyták ott tanúnak, hogy a várban
               voltak.</p>
            <p> És az öreg szultán, a haldokló oroszlán, onnan nézte a visszavert ostromot halálos
               fekhelyéről, s pokolkínban hörgé e szavakat, írnokának diktálva toll alá a
               nagyvezérhez:</p>
            <p> „Mégsem égett ki e katlan! Mégsem zendül meg a diadal kürtje!”</p>
            <p> Nem!</p>
            <p> Azok a vasemberek még most sem feküsznek le. Még most is az ő éneklésük hallik az
               égő torony alól:</p>
            <p>
               <hi>„Édes István király, Téged szívünk kíván”</hi>
            </p>
            <p> És mikor a szultán látja még egyszer, az omladékokról, mint a leforrázott
               hangyabolyt, visszarohanni janicsárjai hadát, mikor meghallja azt a gyászhangot, ami
               a táborkürtök <hi>takarodót fúvó</hi> szava: nagy büszke lelke azt a
               kínt nem bírja elviselni, megszakad a szíve: holtan dől vánkosaira vissza.</p>
            <p> Nem ő ölte meg <hi>Zrínyit,</hi> ez ölte meg őtet!</p>
            <p> S ez nagy veszedelem volt a török hadseregre nézve.</p>
            <p> A szultánhalál mindig együtt jár a janicsárlázadással.</p>
            <p>
               <hi>Szokolovics Mehemednek</hi> el kellett ezt titkolni a hadsereg
               előtt.</p>
            <p> Alakoskodást kellett játszani a nagy halottal.</p>
            <p> Fejedelmi pompás köntösében trónjára ültették a holttetemet, fejére a gyémántos
               surgudzsálját, kezébe adták az aranybuzogányt.</p>
            <p> Úgy hagyták őt másnap sátora alatt ülni, amíg a hadsereg ezredei végigvonulnak
               szultánjuk szemei előtt.</p>
            <p> A szemek előtt, amik már nem látnak. A végső diadalra, miben már ő nem
               gyönyörködik.</p>
            <p> A sátora előtt végigrobogó janicsárok uruk nevét hangoztatják ezerszeres ordítással.
               Az sem ébreszti már őt fel.</p>
            <p> De <hi>Zrínyinek</hi> is meg vannak számlálva az órái.</p>
            <p> Az utolsó visszavert ostrom után nem maradt több vitéze, mint amennyit az a kőtorony
               befogad. Alig lehettek háromszázan. Körös-körül égett az egész vár; s maga a torony
               is. Ágyúik nagy része hasznavehetetlen volt: élelmiszereik lángok martaléka.</p>
            <p> El kellett készülni a halálra.</p>
            <p> De még másokat is előkészíteni!</p>
            <p> A maroknyi hőssel együtt menekültek a toronyba a családjaikhoz tartozó nők,
               leányok.</p>
            <p> Ezeknek nem szabad török rabnőkké lenni, gyalázatra, kárhozatra jutni.</p>
            <p> A férjek, az apák szépen búcsút vettek tőlük, s a <hi>búcsúcsók után
                  megölték valamennyit.</hi>
            </p>
            <p> Talán volt olyan is, akinek nem akadt párja, aki őt átvezesse a túlvilágba; aki
               aztán kezébe kapott egy fáklyát, s lement vele a lőporraktárba, s ott várt a maga
               órájára.</p>
            <p> A török ostromdandárok kürtrivallása, dobpergése elnyomta az asszonyok
               halálsikoltását.</p>
            <p> Ekkor <hi>Zrínyi</hi> felöltözteté magát a kamarásával, <hi>Serédy Ferenccel,</hi> ugyanabba a selyem- és bársonymentébe,
               dolmányba, amiben egykor menyegzőjét ülte: nyakába akasztá nehéz aranyláncát. <hi>Serédy</hi> a páncélingét is fel akarta adni. „Szükségtelen az!”</p>
            <p> Csak a halálhoz öltözött. Mentéje zsebébe tette a vár kulcsait, s dolmánya mindenik
               zsebébe száz-száz aranyat. Előbb a kamarás török aranyakat hozott.</p>
            <p> Zrínyi visszautasítá, s mind magyar szűzmáriás aranyakat hozatott. Emlegesse meg
               róluk, aki holttestét megkapja.</p>
            <p> És akkor levette fegyvergyűjteménye közül apjának nevezetes kardját, kihúzta
               hüvelyéből, „ezzel kezdé meg a dicsőség pályáját, ezzel szerze hírt, nevet, ezzel
               akarja bevárni a halálát”, s kilépett vele társai közé, kik őt a torony udvarán
               várták. Megáldotta őket, megköszönte nekik, hogy fogadásukhoz híven, mindhalálig
               megmaradtak mellette. Együtt is haljanak hát meg.</p>
            <p> Azok vezérük példájára mind levették magukról a páncéljaikat, karvasaikat, s nem
               vittek magukkal mást, mint a meztelen kardot.</p>
            <p> Az ország zászlóját <hi>Juranics</hi> kezébe adta (némely történetíró
               szerint saját maga vette a bal kezébe), s azzal kinyittatá a torony kapuját.</p>
            <p> Két nehéz ágyú a torony bejárata előtt, vagdalt vassal, láncszemekkel volt
               megtöltve; azt egyszerre kisütteté a hídra tóduló török csapat közé, s azzal maga
               legelöl „Jézus!” nevét kiáltva kirohan a kartácsnyitotta rés közé halált osztva
               öldöklő vasával.</p>
            <p> Egy egykorú német történetíró (Wagner) így szól: „Mint a tüzes villámsugár, úgy
               csapott le közéjük, halálra vágva, akit elöl talál s utat csinálva maga előtt: vitéz
               társai mindenütt nyomában.”</p>
            <p> Már leverték az ellenséget a hídról, áttörtek a túlsó partra, ott <hi>Zrínyit</hi> egyszerre két puskagolyó éri mellbe és homlokon s egy nyíl a szemét
               találja. Arra összeroskad. Vitéz hadnagyai, hű zászlótartója, <hi>Csáky
                  György, Juranics Lőrinc és Miklós, Bajomy János, Paprutovics Farkas, Patacsics
                  Péter, Istvánfy Pál, Kobak Miklós</hi> mind ott hullanak el körülötte. És
               elhullanak valamennyien. A háromszáz hősből nem marad fogolyképp több, mint három a
               győztesek kezében. Azok közül volt egyik Serédy, Zrínyi kamarása.</p>
            <p> Az elesett hősnek a fejét a janicsárok levágták, holttestét a kacziáner ágyújára
               fektetve.</p>
            <p> Hogy <hi>Zrínyi Miklósnak</hi> ekként kellett végeznie hős
               haláltusáját és nem a várkapuban a kirohanás alatt, azt bizonyítja az az <hi>emlékkápolna,</hi> mely elesése helyén épült, s máig is látható –
                  <hi>a híd innenső végén.</hi>
            </p>
            <p> De még ezzel a szigetvári küzdelemnek nem lett vége.</p>
            <p> A janicsárok, kik <hi>Serédyben</hi> fölismerték <hi>Zrínyi</hi> belső szolgáját, azért hagyták őt élve, hogy mondja meg, hol vannak
               elrejtve <hi>Zrínyi</hi> kincsei, hol a szultán étekmesterétől elvett
               tömérdek arany, ezüst. Megtudták, hogy mindaz a nagy toronyban van elrejtve. A
               janicsár had rohant a kincseket keresni. Mikor aztán a nagy kőépület tele volt
               prédaéhes sereggel; akkor egy halálra kész lélek a pinceboltban felhalmozott lőpor
               közé veté a leégett fáklya csonkját, s arra égrepesztő robbanással repült levegőbe az
               egész torony, s valamennyi háza Szigetvárnak mind alaktalan rommá roskadt össze,
               háromezer janicsárnak készítve temetőt.</p>
            
            <p>
               <hi>Zrínyi Miklós</hi> levágott fejét a nagyvezér körülhordoztatta a
               táborban, s azután egész vég selyembe burkoltan elküldé azt hű kamarásától, <hi>Serédytől, Salm</hi> fővezérnek e sorok kíséretében: <hi>„Fogadd jóindulataim zálogául legmerészebb vezértek fejét; melyre
                  ezentúl is nagy szükségtek volna! A testét eltemettetém; mert szégyen-gyalázat
                  lenne, ha ily bátor férfiú holtteteme a fenyéren porladozna: az ég madarainak
                  ételéül.”</hi>
            </p>
            
            <p> Szigetvár elesett: kő kövön nem maradt…</p>
            <p> Körüle huszonötezer török vitéz csontját őrzi a föld.</p>
            <p>
               <hi>Szolimán szultán</hi> hazatért Sztambulba, bebalzsamozottan. <hi>Miksa császár</hi> Bécsbe, minden balzsam nélkül.</p>
            <p> A szigetvári vértanúkról örökké zengeni fog hír szava.</p>
            <p> Hogy volt egyszer egy hős, kétezerötszáz bajtársával, akik megesküdtek, hogy a
               bizonyos elvesztés tudatával a<hi> hazáért,</hi> a<hi>
                  hitért,</hi> az egyszer <hi>kimondott szóért</hi> híven és bátran
               meg fognak halni, és szavukat beválták.</p>
            <p> Hogy e<hi> férfilelkeket</hi> megelőzték a dicső halálban a <hi>hős</hi>
               <hi>lelkű asszonyok.</hi>
            </p>
            <p> Higgyük, hogy e megdicsőülteknek nem veszett ki az ivadéka!</p>
         </div>
         <div type="chapter">
            <head>Béke a hajdankorban</head>
            <p> Új király, új szultán került a trónra: a csatamént nyugalomba tették: hosszú
               fegyverszünetet kötöttek, mikor lejárt, újra csomót kötöttek rajta. Békességes idő
               következett.</p>
            <p> De ez a békesség nem azt jelentette, hogy már most nyugalom van, hanem azt, hogy
               ki-ki a maga öklére viselje a háborút. Egy-egy török basa, meg a szomszéd magyar vagy
               horvát várúr apró csatározásokkal torolták meg a kölcsönös bosszantást: nyitott
               városokat megrohantak éjjel, s a lakosokat pőrére kifosztották; hiába volt két
               császár aláírásával megerősítve a kötés, hogy kölcsönösen megtiltják a <hi>„hajdúknak, aráboknak, martalócoknak, leventéknek, haramiáknak”</hi>
               a dúlást, a vezéreknek, a <hi>bajvívást:</hi> nem tartotta magát ahhoz
               senki. Majd egyik, majd másik részében az országnak tört ki valami összeesküvés:
               semmi kormánnyal sem voltak megelégedve: meglehet, hogy igazuk is volt; nehéz volna
               mai nap a szanaszét húzó vélemények közül kikeresni az igazán igazat. A lázadásokat
               rendesen leverték, s azzal a bajok még nehezebbek lettek. Erdélyben <hi>Báthory István</hi> választott fejedelem és <hi>Békés Gáspár</hi>
               ellenfejedelem harcoltak egymással, s ölte a magyar a magyart: a szegény székelyek
               itták meg miatta a keserű poharat. A fejedelmük otthagyta őket, s elment lengyel
               királynak. Az oroszokat meg is zabolázta; de itthon meg Erdélybe beült az örökös
               belviszály; az üresen hagyott fejedelmi szék fölött a vívó feleknek az igazait nem
               értheti meg az utókor.</p>
            <p> Könnyebben megérthetők azok a<hi> parasztlázadások,</hi> amik
               itt-amott kitörtek. A nép nem bírta eltűrni a nemes urak terhét; nehezebbnek találta
               azt a török járomnál is, s le akarta rázni. A Hortobágyon ötezer földműves
               csoportosult össze, a<hi> „nagy” Karácsony</hi> vezetése mellett. A
               vezér híres ember volt, két kezével lópatkókat szaggatott szét s a nyilával
               keresztüllőtte az ekevasat. Isten küldöttének és prófétának hirdette magát, akinek
               küldetése a világot megszabadítani az uraktól. Hanem rosszul kezdett a feladatához,
               mert Debrecen városát rohanta meg; ott pedig polgárok laknak, akik nem érdemelték
               meg, hogy a próféta által kiirtassanak. <hi>Karácsony</hi> a debreceni
               bírót akarta lenyakaztatni. A polgárok azt nem engedték; hanem ha már nyakazást akart
               látni a nagy <hi>Karácsony,</hi> hát leütötték az ő saját fejét, a
               népét meg hazakergették.</p>
            <p> Nagyobb vérontással ment végbe a <hi>horvátországi pórlázadás,</hi>
               ahol <hi>Gubecz Máté</hi> vezetése alatt tízezernyi kaszás nép pusztítá
               végig a Dráva-Száva közét, felégetve a nemes urak kastélyait. A nemes urak aztán
               rajtuk ütöttek a fegyveres csapataikkal, szétverték őket; s visszapusztították az ő
               falvaikat, <hi>Gubecz Mátét</hi> olyan tüzes vastrónusba ültették,
               amilyen <hi>Dózsa Györgyé</hi> volt. Ottmaradtak a leégett kastélyok és
               falvak kormos falai szerteszét: az út melletti fákon tizenhatával lógtak a
               felakasztott lázadók.</p>
            <p> Sokkal szebb volt <hi>ennél</hi> a békességnél maga az igazi
               háború!</p>
            <p> Igazi nyugalom csak akkor volt, mikor a mirigyhalál, a keleti dögvész végigsepert az
               országon, azt pedig néha egy évben kétszer is megtette.</p>
         </div>
         <div type="chapter">
            <head>Csillagvizsgáló király</head>
            <p>
               <hi>Miksa</hi> halála után Rezső került a magyar trónra.</p>
            <p> Nem sokat ült rajta. Más hivatást keresett, mint az uralkodást.</p>
            <p> Ahelyett, hogy az országaira fordította volna tekintetét, prágai várlakában
               csillagokat vizsgált, aranycsinálással, jövendők titkai kutatásával töltötte az
               idejét; kerülte a házasságot, de nem az asszonyokat; az állam gépezete helyett
               óraművek szerkezetével bíbelődött; fúrt, faragott, mint egy kézműves, s amellett
               egészen elfelejtette, hogy ő király. Csak gyanakodása figyelmeztette rá. Minden
               embertől félt. Indiai bűvtükrei mindenféle homályos emberarcokat mutattak neki,
               amikben gyilkosait vélte megjósolva. Azután kereste az életben, hogy kik hasonlítanak
               azokhoz? Félt a testvéreitől is, s ha valamelyik főherceggel beszélnie kellett, az
               őrüléshez közelgő reszketegség fogta el. Még a misét is vasrostéllyal elzárt fülkéből
               hallgatta, s ahelyett, hogy a Hradzsin pompás kertjeiben sétálgatott volna, amikben
               az őstermészet és uralkodói szeszély halmozta fel pompáját: árnyas fákat és zenélő
               szökőkutakat; a király csak a vár vastag falain belül mert sétálgatni, zárt folyosók
               alatt, mikbe csak a lőrések bocsátottak világot.</p>
            <p> Csillagvizsgáló tornya, vegytani kunyhója, órásműhelye és festőtermei között osztá
               meg idejét: országai jövedelmét drága festmények összevásárlására fordította, s a
               híres festőket összehordatta mindenünnen, s ott ült közöttük és nézte, hogy festenek
               naphosszat: s ha eközben valamelyik tanácsosa jött hozzá, hogy alázatosan fölkérje
               valami sürgetős államokmány aláírására, méregbe jött, s ami a kezébe akadt, azt vágta
               a fejéhez.</p>
            <p> Miatta lehetett az az írás békekötés, hadüzenés, szövetkezés, halálítélet,
               országgyűlési leirat; nem nézte, alákarcolta a nevét, odadobta a minisztere lábához,
               s aztán ment a horoscopjához megkérdezni, meddig él még?</p>
         </div>
         <div type="chapter">
            <head>Báthory Zsigmond</head>
            <p> Erdély fejedelmi székét ugyanekkor az ifjú <hi>Báthory Zsigmond</hi>
               foglalta el, mint választott nagyfejedelem.</p>
            <p> Jezsuiták nevelték, főtanácsadója volt a gyóntatója, <hi>Carigli,</hi>
               az olasz.</p>
            <p> Tőle tanulta meg, hogy a „cél szentesíti az eszközöket”.</p>
            <p> Nagy célt tűzött ki maga elé: Erdély haderejét egyesíteni Magyarország és Ausztria
               hatalmával a közös ellenség, a török jármának összetörésére.</p>
            <p> A késő idők higgadt szemlélője a célra nézve igazat fog neki adni; de az eszközeiért
               elítéli.</p>
            <p> Legelőször is rávette a moldvai és havasalföldi vajdát, <hi>Mihályt,</hi> hogy mondja fel a töröknek a hűséget, azután a temesi és szerémi
               rácságot biztatta fel, hogy lázadjanak fel a basák ellen; végre a magyar királynak
               ajánlá fel szövetségét a szultán ellen.</p>
            <p> Tervnek szép volt. Hanem ami leginkább útjában állt, az volt maguknak az erdélyi
               rendeknek az ellenszenve a törökkel való háború iránt. Az országgyűlésen nagy volt az
               ellenzék. Erdély legelső főnemesei álltak élén, azok között a fejedelem nagybátyjai,
                  <hi>Boldizsár</hi> és <hi>István.</hi> S mikor a
               fejedelem az országgyűlésen erőszakolni akarta a saját tervét, a főurak megharagudtak
               rá, s egyszerűen letették a fejedelemségből, s helyébe választák a nagybátyját, <hi>Boldizsárt.</hi>
            </p>
            <p>
               <hi>Zsigmond</hi> azonban hirtelen körülfogatta őket fegyveres
               csapatával, az egész ellenzéket láncra verette, köztük a tanácselnökét, a kancellárt,
               sőt saját nagybátyját, <hi>Boldizsárt</hi> is, s másnap egy részét
               minden ítélet nélkül lefejezteté Kolozsvár főpiacán, a többit a tömlöcben fojtatá
               meg; azok között nagybátyját is.</p>
            <p> Mikor a foglyok kivégzése végbement, <hi>Boldizsár</hi> neje
               kétségbeesetten tört utat magának a fejedelemhez, s lábaihoz vetve magát, kegyelmet
               esdekelt a férje számára.</p>
            <p> Zsigmond gúnyosan rúgta el őt a lábától, s drabontjainak parancsolá, hogy tépjék le
               erről az asszonyról az öltözeteit, hadd öltöztesse fel a férje azokba a fejedelmi
               ruhákba, amiket pár nap előtt dicsekedve mutogatott, s meztelen dobatta ki a nőt az
               utcára.</p>
            <p> Azután odaállt az ablakhoz, s végignézte barátai, atyafiai kivégeztetését,
               közbe-közbe könnyeit törülgetve és siránk hangon panaszkodva: <hi>„Teremtő Istenem és Megváltóm! Mit vétettem én ellened, hogy kényszerítesz
                  atyámfiai vérével bemocskolni kezemet? De hát több a te akaratod az
                  atyafiságnál!”</hi>
            </p>
            <p> Így némítá el Zsigmond fejedelem Erdélyben az ellenzéket.</p>
            <p> Hallatlan zsarnoki vértett volt ez Erdélyországban; de akik megmaradtak,
               helyeselték.</p>
            <p> Most aztán lehetett a török ellen indulni.</p>
            <p> Megkezdte a tervezett hadjáratot egyszerre minden ponton és mindenütt jó sikerrel. A
               Bánságban a feltámadt rácok foglaltak el várakat a töröktől, Bukarestben <hi>Mihály</hi> vajda ölette le a szultán hadcsapatait, s azután <hi>Zsigmond</hi> vezérével, <hi>Király Alberttel</hi>
               egyesülve, megszorítá <hi>Gyurgyevónál Musztafa</hi> basát, s a Duna
               jegét, amint az át akart menekülni, betöretve alatta, seregével együtt a vízbe ölte:
                  <hi>Gyurgyevóból</hi> minden törököt kiirtott.</p>
            <p> Ezzel aztán saját maguk mögött is elégették a hidat a török barátsághoz. A szultán
               kiküldte a nagyvezérét, <hi>Ferhád basát,</hi> hogy álljon bosszút a
               csúfos vereségekért magyarokon és oláhokon. Az megindult százezernyi hadsereggel. A
               moldvai és havasalföldi vajdák megrettentek. De nem az erdélyi fejedelem. Ő az
               ingadozó moldvai <hi>Áron</hi> vajdát hirtelen letette, s helyébe <hi>Rázvánt</hi> emelte a vajdai székbe; még a kozákokat is
               szövetségeseivé tette, s azokkal egyesülten a szultántól megindított krími tatár
               hadat pocsékká verte, még <hi>Neszterfehérvárt</hi> is elfoglalta
               tőlük.</p>
            <p> Győzelmei megerősíték szövetségeseiben a hozzávaló bizalmat. Az erős kéz jó
               barátokat szerez. <hi>Mihály</hi> vajda hozzáküldé érsekét, püspökeit
               és fő-fő bojárjait, hogy kössenek vele erős szövetséget, melynél fogva <hi>Oláhország elismeri Zsigmondot királyának, országát egyesíti
                  Erdéllyel; Zsigmond</hi> őt mint helytartóját nevezi ki, s zászlót és buzogányt
               küld neki, mint eddig küldöttek a szultánok; <hi>a közös ügyeket
                  tizenkét tanácsos fogja elintézni,</hi> kiket <hi>Zsigmond</hi>
               nevez ki és bocsát el. <hi>Az erdélyi országgyűlésre Oláhország is küld
                  követeket,</hi> s azok a magyarokkal együtt tanácskozva vetik ki az adót. Annak
               ahova fordításáról a vajda és tanácsa a fejedelemnek számol. A vajda fizetését a
               fejedelem szabja meg. A vajda és az oláh nemzet <hi>Zsigmondot</hi>
               „felséges urának” fogja címezni, a fejedelem a vajdát „kedves hívének”. A vajda nem
               címezi magát „Isten kegyelméből” való uralkodónak, sem a városokat a maga városainak.
               Viszont a fejedelem kötelezi magát, hogy Oláhországot és ennek egyházát jogaiban, a
               népet nemzeti szokásaiban megtartja, határát minden ellenség ellen egész hadi
               erejével, pénzzel és ágyúval megvédelmezi. Tíz nap múlva éppen ilyen szövetséget
               kötött <hi>Zsigmonddal Rázván</hi> vajda is, a <hi>moldvai</hi> hoszpodár.</p>
            <p> El volt tehát érve egy nagy cél: <hi>Erdély, Moldva és Oláhország
                  egyesítése</hi> egy fejedelmi kézben. S ez a kéz erős volt a háromszorta
               súlyosabbá lett kardot éreztetni is ellenével.</p>
            <p>
               <hi>Zsigmond</hi> oly magasan állt ekkor, hogy tetteinek egész mezejét
               beláthatá. Egyfelől a háta mögött levő tért biztosítá: a temesi bánságba küldé egy
               dandárral <hi>Borbély György</hi> vezérét, másfelől <hi>Moldva</hi> védelmére <hi>Horváth Mihály</hi> és <hi>Békés István</hi> dandárait, maga a<hi> deréksereget
                  Feketehalomnál</hi> gyűjté egybe.</p>
            <p> És aközben még a menyegzői pompára is gondolt. Helyettese, <hi>Bocskay
                  István</hi> hozta eléje Grazból <hi>Mária Krisztiernát, Károly</hi>
               főherceg leányát, ifjú jegyesét, kit anyja is elkísért Gyulafehérvárig. A menyegzőt
               fejedelmi pompával ülték meg. Amint az utolsó áldomás elhangzott, a fejedelem felölté
               páncélját, lóra ült, s sietett a táborába.</p>
            <p> Előbb a babér, azután a mirtusz.</p>
            <p> Az új nagyvezér, <hi>Szinán basa,</hi> a keresztyénség
               legirgalmatlanabb ellene, már akkor átkelt a Dunán. Bizonyítá hadereje tömérdek
               voltát az is, hogy a <hi>próféta zászlaját</hi> is magával hozta
               Sztambulból.</p>
            <p>
               <hi>Mihály vajda</hi> és <hi>Király Albert</hi> a maguk
               tizenhatezer főből álló seregével föl nem tarthatták a xerxesi hadat, s a havasok
               közé vonultak előle; a hajdani Negravoda vár romjai mögé, s onnan védték magukat hősi
               ellenállással, míg <hi>Zsigmond</hi> segélyükre megérkezik.</p>
            <p> A fejedelem ezalatt hatalmas haderőt gyűjtött össze. Táborában volt húszezer
               székely, kiket ősi szabadságaiknak helyreállításával tudott föllelkesíteni; és
               négyezer szász, többnyire jó lövészek; az oláh hadakkal együtt ment a hadserege
               hatvanezer főre, 75 ágyúval.</p>
            <p> Mikor egész hadát megindítá, közel <hi>Kalugereninél</hi> egy magas
               hegytetőről nézte <hi>Szinán basa.</hi> Nem volt kedve az ütközethez.
               Félt, hogy annyi diadalban megfehérült szakállát bizony bemocskolja. Visszahátrált
               Bukarestig. A magyar-oláh hadsereget pedig még jobban föllelkesíté a hír, amit a
               gyorsfutár hozott a temesi bánságból: Vitéz <hi>Borbély György</hi>
               megverte kegyetlenül a temesi basát egy nagy ütközetben; Tótváradot, Lippát,
               Facsétet, Csanádot rohammal elfoglalta.</p>
            <p> Ők sem maradnak hátrább.</p>
            <p>
               <hi>Szinán</hi> basa <hi>Tergovistya</hi> várába négyezer
               törököt helyezett negyvenhat ágyúval, azok közül kettő fél mérföldre hordja a
               tekéket. S azt az erős várat a büszke <hi>Ali basától</hi> három nap
               alatt elvették ostrommal, minden ágyúzgatás nélkül. Székelyek, oláhok egymással
               versenyezve mászták meg a falakat. Élve senkit sem hagytak meg az egész őrségből.</p>
            <p>
               <hi>Szinán</hi> basa, mikor meghallotta a rémhírt, el nem akarta azt
               hinni; mikor meg aztán elhitte, akkor hanyatt-homlok rohant rengeteg hadával, a
               próféta szent zászlajával, vissza Gyurgyevó felé, felgyújtván a háta mögött
               Bukarestet. De a magyar és oláh vezérek utánarohantak, seregének felét a Duna innenső
               partján szorították, azt levágták, élve egyet sem hagytak; aki úszni nem tudott,
               ottveszett. Ezen a napon, mint a török írók maguk állítják, elpusztult a török
               táborral együtt járó zsákmányoló dulárok egész tömege. És ottveszett a roppant ozman
               hadsereg minden zsákmánya, poggyásza, ágyúi, élelmiszerei. <hi>Szinán</hi> basa másnap Gyurgyevóban kísérté meg az ellenállást; a magyar-oláh
               seregek onnan is kiverték roppant veszteséggel: a nagyvezér élete alkonyán ily
               csúfosan megalázva, maga is megsebesítve, futott haza serege romjaival Sztambulba.
               Nem volt szüksége a selyemzsinórra, megölte a szégyen.</p>
            <p>
               <hi>Zsigmond</hi> fejedelem és <hi>Mihály</hi> vajda oly
               fényes győzelmet vívtak ki a törökön, amilyent száz év óta nem jegyeztek föl
               Európában, és kivívták ezt a maguk erejével, magyarok és románok, nem segítve Európa
               nagy potentátjaitól; nem vezéreltetve más által, mint hazájuk szeretetéről; aki
               mindig a <hi>legnagyobb hadvezér</hi> volt és leszen a világon!</p>
            
            <p>
               <hi>Rezső király</hi> pedig ezalatt vizsgálta a csillagok
               összeköttetéseit és aspektusait.</p>
         </div>
         <div type="chapter">
            <head>A rémek a történelemben</head>
            <p> Babér koszorúzta már a fejét <hi>Zsigmond</hi> fejedelemnek, s a babér
               minden foltot eltakar; még a rokonvér cseppjeit is.</p>
            <p> Dicsőséges hadjáratáért mindenki megbocsátotta neki azt a szörnytettét, amivel
               hadviselése tervét megnyitotta.</p>
            <p> Csak a halottak nem bocsátottak meg.</p>
            <p> Azt jegyzék fel a krónikaírók, hogy midőn az öreg <hi>Báthoryné,
                  Majláth Margit</hi> megtudta, hogy <hi>Zsigmond</hi> kivégezteté az
               ő fiát, <hi>Boldizsárt,</hi> és második férjét <hi>Iffiu
                  Jánost,</hi> megátkozta a fejedelmet, ezzel a szóval:</p>
            <p> „A menyasszonyi nyoszolyádnál álljanak a meggyilkoltak véres árnyékai, mindig közted
               és örömeid között!”</p>
            <p> S az átok megfogant.</p>
            <p> A fejedelem, ki a csatatéri diadalok után tele édes vágyakkal sietett ifjú hitvesét
               fölkeresni, az édes találkozás örömei helyett csak hideg borzalmakat talált mellette.
               Jövetelénél láng volt; az ölelésnél jég. Rémeket látott maga és felesége között,
               véres alakokat, kik halott arcaikat kettőjük közé tolják; levágott főket, amik lábaik
               előtt végiggördülnek, a meggyilkolt <hi>Boldizsár</hi> nejét, ki férje
               szemfödelével takargatja meztelenségét. Mind átkozzák, fagyasztják, láz-reszketést
               bűvölnek tagjaira.</p>
            <p> „Báthory Zsigmondot, így ír Istvánffy, menyegzőjekor megbűvölték volt, hogy nem
               lakhatott együtt a feleségével. Az ördög, az emberi nemzetségnek és minden jónak
               ellensége, még menyegzőjükön megbűvölte volt, hogy feleségével sem nem lehetett, sem
               nem maradhatott.”</p>
            <p> Nem volt az bűvölet, hanem a lelkiismeret mardosása. Hanem e rémlátás mégis végzetes
               fordulatot képezett Erdély és a magyar nemzet történetében.</p>
            <p> A magyar nemzet egyik legnagyobb hőse, a gyurgyevói diadal bajnoka, a három országot
               egyesíteni tudó „király”, akinek hűbérese lett a moldvai és havasalföldi vajda,
               szövetséges társa a magyar király és római császár, annyira üldözve érezte magát az
               éjszaka rémei által, amik nászágyát választák nyugtalan fekhelyükül, hogy annyi és
               ily nagy sikerek után egyszer csak azzal lepte meg a világot, hogy ő leteszi a
               fejedelmi süveget, le a hadvezéri páncélt, kardot, de még a házassági rózsakoszorút
               is, elválik a feleségétől és – pappá esküszik. Mindenféle bíborszín, rozsdavörös és
               fekete talárokat varratott magának, azokba bújt a kísértetek elől: a nejével való
               találkozáshoz olvasót vitt magával, s ölelkezés helyett imádkozott. Hasztalan volt
               tanácsosainak minden könyörgése, a rendek tiltakozása, nejének könnyei. A huszonnégy
               éves ifjú lemondott a trónról és minden világi örömről; bíbornok vágyott lenni.</p>
            <p> Mikor marasztották, nem maradt – mikor elment, megint visszakívánkozott; mikor
               visszafogadták, ismét megbánta tettét: kísértetei egyre kínzóbbak lettek, nem tudott
               tőlük másképp menekülni, minthogy elvégre egy életben maradt rokont hívatott elő, <hi>Báthory Endre bíbornokot,</hi> kit a cardinalsüveg megőrzött a
               legyilkoltatástól, annak adta át a fejedelemséget. Cseréltek: ő átvette attól a
               capuciumot, az őtőle a koronás sisakot.</p>
            <p> És azzal: „nekiindula, mint Kain, a sok ártatlan vérontásért bújdosni a
               világba.”</p>
         </div>
         <div type="chapter">
            <head>Dakoromania megvalósulva</head>
            <p> Amilyen nagy bölcsességnek kell neveznünk <hi>Báthory Zsigmondnak</hi>
               azon tervét, hogy Moldvát és Oláhországot Erdéllyel egy szövetséges birodalommá
               egyesítse; olyan nagy esztelenséget kell benne látnunk, amidőn a megtestesült tervet,
               miután azt saját erős kezében megmarkolva tartá, könnyelműen más kézre, gyönge kézre
               bízta.</p>
            <p> Amint <hi>Zsigmond</hi> átruházta a fejedelemséget <hi>Báthory Endre</hi> bíbornokra, <hi>Mihály vajda</hi> hallani sem
               akart többé az alattvalóságról; hanem úgy kívánta értelmezni a kötött szövetséget,
               hogy most őrajta a sor mind a három fejedelemség fölött uralkodni.</p>
            <p> A<hi> Báthoryak</hi> azt a hibát is elkövették, hogy a törökön vett
               nagy győzelem után ismét elkobozták a székelyek szabadságait. Ez a derék nemzet, mely
               öt századdal előbb jött be Magyarországba, mint <hi>Árpád</hi>
               nemzedéke, s ősfejedelme alatt önként szövetkezett az új rokon néppel, sajátságos
               kiváltságaihoz mindig ragaszkodott. Az erdélyi urak pedig nemigen tisztelték az ő
               szabadságaikat, s emiatt örökös civódás volt közöttük, ami gyakran véres harcokká is
               fajult.</p>
            <p> Az így elkeserített székelyek saját országukban nem találván igazságot, a szomszéd
                  <hi>Mihály</hi> vajdához fordultak, akivel együttharcolva, annyi
               diadalmas csatában, személye iránt nagy becsüléssel voltak.</p>
            <p> Márpedig ha a székely szövetkezik a szomszéddal, akkor nyitva vannak Magyarország
               érckapui.</p>
            <p>
               <hi>Mihály</hi> vajda betört az oláh sereggel Brassónál, s ott a
               székelyek hada rögtön csatlakozott hozzá.</p>
            <p>
               <hi>Báthory Endre</hi> e hírre rögtön összegyűjté fegyveres hadait, s
               nem messze Nagyszebentől az oláh–székely táborral megütközött.</p>
            <p> Milyen gyönyörűsége lehetett valamennyi ördögnek ebben a látványban, hogy öldökli
               egymást ugyanaz a sereg, mely nemrég egyesülten olyan nagyszerű diadalt vett a közös
               ellenségen.</p>
            <p>
               <hi>Báthory Endre</hi> elveszté az ütközetet. Csak az ő seregéből 2700
               maradt halva, ezret elfogtak, azok között <hi>Kornis Gáspárt,</hi> a
               fővezért, <hi>Ravazdyt,</hi> ki a székelyek közt sok kegyetlenkedést
               követett el, mikor elfogták s fölismerték, a székelyek ízekre szaggatták.</p>
            <p> A bíbornok-fejedelem maroknyi csapattal futott el a csatamezőről; de a székelyek
               űzőbe vették, körülfogták, hasztalan volt hősies ellenállása; egy fiatal székely
               legény halálra sebesíté. A fejét levágták, s elvitték <hi>Mihály</hi>
               vajdának.</p>
            <p> –<hi> Szerakúj pópa.</hi> (Szegény pap!)</p>
            <p> Azután fölkeresteté a cardinál holttestét, s eltemetteté a bátyja, <hi>Boldizsár</hi> mellé<hi>.</hi>
            </p>
            <p> Mind a kettőt <hi>Zsigmond</hi> hóbortja hozta ide.</p>
            <p> Most azután <hi>Mihály</hi> vajda megtette magát Erdély fejedelmének.
               Még ezzel sem érte be; hanem felszólítá Rezső királyt, hogy engedje át neki az<hi> Erdélyből, Moldvából és Havasalföldből</hi> alakított birodalomhoz
               még Magyarországból is mindazokat a részeket, amiken oláhok laknak, hogy azután
               nevezhesse magát <hi>„minden románok uralkodójának.”</hi>
            </p>
            <p> Tehát Bihar, Középszolnok, Kraszna, Zaránd és Mármaros megyéket.</p>
            <p> Bánta is azt az astrolog király! Csak a hét planetából el ne kérjenek tőle
               egyet.</p>
            <p> Azonkívül <hi>felséges</hi> címet és pénzbeli segítséget is kért – jó
               barátság fejében <hi>Mihály</hi> vajda<hi>.</hi>
            </p>
            <p> A király ráhagyta a biztosaira, hogy <hi>ígérjenek</hi> neki
               akármit.</p>
            <p> Hisz az akkori időknek ez volt a politikája: „ígérni” <hi>mindig;</hi>
               „ajándékozni”, <hi>ha muszáj;</hi> „megadni” <hi>soha!</hi>
            </p>
            <p> Másfelől azonban <hi>Mihály</hi> vajda a török szultánnak is felajánlá
               a barátságát. Az is megküldé a számára a szokásos buzogányt és zászlót.</p>
            <p> Így aztán mind a két oldalról biztosítva volt Erdély fejedelmi székében.</p>
            <p> Most látta itt idejét, megvalósítani azt, amit a nagy <hi>Dakoromania</hi> ábrándképének nevezünk.</p>
            <p> Azon kezdte, hogy minden főhivatalból elűzte a magyar főurakat, s oláhokat rakott
               helyükbe: országgyűlés helyett saját önuralkodói önkényével szabott törvényt;
               fegyveres hadaival a népet pusztíttatta, a nemességre adókat vetett ki, a városokat
               megsarcolta, s ami legfőbb sérelem volt, magyarra, székelyre, szászra egyformán,
               behozta az oláh nyelvet.</p>
            <p> Ezzel aztán el is végezte az uralkodását Erdélyben. Nem tartott az tovább tizenegy
               hónapnál. A nemesség <hi>Székely Mózes</hi> főkapitány alatt fegyvert
               fogott ellene s<hi> Enyed</hi> mellett tízezer embert vesztett, s vert
               hadával futvást meneküle ki Havasalföldre. Ott még egyszer megverte őt <hi>Székely Mózes, Zamoisky</hi> lengyel segédhadaival egyesülve. Akkor
               aztán Mihály elfutott Prágába, a királytól segélyt kérni Erdély visszafoglalására;
               most már csak mint a király helytartója akart oda visszatérni.</p>
            <p> A király bölcsen cselekedett volna, ha vitéz testvérét, <hi>Mátyás</hi> főherceget küldi le Erdélybe, akinek a neve és személye népszerű volt
               a magyaroknál; de hát a horoscop más tanácsot adott. Inkább az olasz <hi>Básta</hi> vezért adta <hi>Mihály</hi> vajda
               mellé.</p>
            <p> Az erdélyiek ekkor harmadszor is visszahívták <hi>Báthory
                  Zsigmondot</hi> árva fejedelmi székükre.</p>
            <p> Ez még egyszer megjelent; de kihúzott fegyverét nem kísérte szerencse. A poroszlói
               ütközetben tízezer emberét veszté s valamennyi ágyúját.</p>
            <p>
               <hi>Mihály</hi> vajda győzelmesen tért vissza Erdélybe, <hi>Bástával.</hi>
            </p>
            <p> És ekkor érte utol a nemesis.</p>
            <p> Az új szövetséges és fegyvertárs, <hi>Básta</hi> jó olasz volt.
               Barátaira gyanakodó, s azokkal, akikre gyanakszik, gyorsan elbánni kész.</p>
            <p> Pedig megmondták előre a magyarok <hi>Mihály</hi> vajdának, vigyázzon
               magára, úgy ne járjon, mint <hi>Martinuzzi György.</hi>
            </p>
            <p> Egy éjjel, mikor a legédesebben álmodott a nagy oláh birodalomról Mihály vajda,
               Básta vallonjai orozva megrohanták, s levágták a fejét.</p>
            <p> „Szerakúj vajda!”</p>
            
            <p> Most azután <hi>Básta</hi> maradt Erdélyben az úr.</p>
            <p> Ez volt Erdélynek a legsiralmasabb korszaka.</p>
            <p>
               <hi>Básta</hi> vérengzőbb volt <hi>Báthory
                  Zsigmondnál,</hi> pogányabb a töröknél, nemzetgyűlölőbb az oláhnál, pusztítóbb a
               tatárnál: úgyhogy az ő zsarnok uralma alatt az erdélyiek mind a négyet óhajtva kérték
               cserébe. Törökkel, tatárral szövetkeztek össze, hogy ezt az istenfélő jó barátot
               kiverhessék az országukból, aki az egész népet meztelenre vetkőzteti le, s még a
               meztelen testét is veretlen nem hagyja.</p>
            <p> Emlékét egy rossz diák distichon örökíti meg, mely futását zengi.</p>
            <p> Egyébiránt szép halála volt: agyonitta magát; kupával a kezében esett el.</p>
            <p> Boruljon fátyol a nevére!</p>
         </div>
         <div type="chapter">
            <head>Egy kiváló magyar hős</head>
            <p> Abban a tizenöt esztendeig tartó török háborúban, mely a beteg békességet
               felváltotta, a világtól elzárkózott idegbeteg király korszakában egész Magyarországon
               újra ébredni látjuk az ősi hazaszeretet és vitézség erényeit.</p>
            <p> Zrínyi György, Batthyány Ferenc, Nádasdy Ferenc, Erdődy Tamás horvátországi bán,
               Thurzó György, Illésházy István Rákóczy Zsigmond, Ecsedi Báthory István, Forgách
               Simon, Homonnay István, Dóczy Ferenc, Majthényi László mind dicsőséggel koszorúzott
               nevek; akik mellé kell sorolni azokét is, kik a harc alatt hősi halált haltak, Pálffy
               Pétert, Forgách Sebestyént, Apponyi Gerőt, Borbély Endrét stbieket.</p>
            <p> De egészen legendai alakká emelkedik ki <hi>Pálffy Miklós;</hi> ki
               éppen úgy mindenütt ott volt ütközetet dönteni, ahol erős volt a harc a magyar és a
               török között, mint a nemzet és a távollakó király nem kevésbé nehéz küzdelmeiben:
               amott diadallal, itt bölcs kibékítéssel.</p>
            <p> Elkezdte hős tettei sorát még a „kis háborúban” mint <hi>komáromi
                  várnagy;</hi> kis csapatjával a fehérvári basát hazáig verve Komárom
               palánkjaitól.</p>
            <p> A nagy háború aztán megkezdődött az <hi>eszéki</hi> nagy diadallal,
               ahol <hi>Hasszán,</hi> boszniai szandzsák, vívta 25 ezer törökkel a
               várat, amit két vitéz kanonok, <hi>Jurák</hi> és <hi>Fintich</hi> védett egy maroknyi sereggel. <hi>Fintich</hi> elesett
               már a falakon, amidőn <hi>Erdődy</hi> bán nyolcezer emberrel megrohanta
               az ostromlókat, s úgy levágta őket, hogy hírmondó is alig szabadult el a török
               seregből. Maga <hi>Hasszán</hi> basa is ott esett el s vele együtt
               tizenegy vezér-bég, azok közt <hi>Musztafa</hi> és <hi>Mohammed, a szultán húgainak fiai.</hi> A török krónikák ezért <hi>„a veszedelem esztendejének”</hi> nevezik ezt az évet.</p>
            <p> Ez a veszteség gerjeszté fel a szultán <hi>(Murád)</hi> haragját, ki a
               kegyetlen <hi>Szinán</hi> nagyvezért küldé 150 ezer emberrel
               Magyarországra. De a magyarok sem pihentek ezúttal.</p>
            <p> Ők kezdték meg a támadást.</p>
            <p>
               <hi>Pákozdnál</hi> a budai basa seregével találkozva, a csata elején
                  <hi>Pálffy Miklós</hi> huszárjaival a török derékseregre vetette
               magát, a janicsárok ezredeire, s azokat az első rohammal keresztültörte és
               lekaszabolta. Erre az egész török hadsereg összezavarodott, s futásnak eredt. <hi>Pálffy</hi> egész Buda-előfokig vágta őket, s tízezer halott
               törökkel jelölte a Budára vezető utat. A török otthagyta mind a 44 ágyúját az
               elvesztett csatatéren. Tán Budából is kiszaladt volna, ha tovább szorítják; de a
               német fővezér: <hi>Hardeck,</hi> az ütközetben valami csekély sebet
               kapott, s amiatt egészen elment a kedve a további verekedéstől. Győrbe ment
               flastromért.</p>
            <p>
               <hi>Pálffy Miklós</hi> aztán a maga haderejével felvonult
               Felső-Magyarországba, s a felvidéki magyar vezérekkel egyesülve, megvette <hi>Füleket</hi> első rohammal, <hi>Divényből</hi>
               kiszaladt előle a török; <hi>Kékkő, Hajnácskő, Buják, Somoskő,
                  Hollókő</hi> egymás után hódolt meg harc nélkül; mikor végre a kemény tél
               szállásaira térni kényszeríté a hadsereget, még hazatértében elfoglalta <hi>Szécsént</hi> s a híres <hi>Drégely</hi> várát.</p>
            <p> A tavasz nyíltával ismét <hi>Pálffy</hi> kezdé meg nagy szerencsével a
               harcot, s<hi> Nógrád</hi> várát ostrommal elfoglalta.</p>
            <p> Ekkor a magyar–osztrák főhadsereg, mely ötvenezer főre ment, 28 dunai gályával, <hi>Esztergomot</hi> szállotta meg: <hi>Mátyás</hi>
               főherceg, a király testvérének főparancsnoksága alatt. Kár, hogy a fővezér az ostrom
               intézését nem a tettre kész, diadalhoz szokott <hi>Pálffy Miklósra</hi>
               bízta. Nem hitt a magyarnak. <hi>Hardeck,</hi> győri kapitányhoz volt
               bizodalma. Nem is lett aztán az ostromnak sikere.</p>
            <p> Ebben a táborban, ahogy a jelenvolt <hi>Illésházy</hi> írja, <hi>Mátyás</hi> főherceg vala a főkapitány: ez oly engedelmes ember lőn,
               hogy semmi igazságot, büntetést a táborban nem művele. Egy nap sem volt, hogy magyart
               nem öltek. Nőrablással, részegséggel, vendégséggel, kalmáráruval, udvari pompával
               annyira rakva volt a tábor, hogy nem a szent Istennek, de még jámbor embernek is
               iszonyata volt benne. A kapitányok, ha tíz órán át az ételnél ültek, négy-öt órán át
               részegen mulattak vagy aludtak, öt-hat mérföldnyire a városokat, falvakat mind
               kifosztogatták. A szegény népnek minden marháját elhajtották, mint az ellenségek. A
               herceggel hadakozó tanács vala <hi>Ungnad Dávid</hi> és <hi>Hardeck Nándor</hi> kapitányok, amaz fölötte részeges ember, és mind
               a ketten soha sem törököt nem láttak, sem hadban nem valának.</p>
            <p> Nem is foglalták el <hi>Esztergomot,</hi> hanem amint <hi>Szinán</hi> basa roppant seregével megérkezett, átmentek a Duna bal
               partjára; onnan nézték, hogy veszi be szemük láttára <hi>Szinán
                  Tata</hi> várát.</p>
            <p> De <hi>Szinán</hi> ezzel jól nem lakék vala, hanem <hi>Győrnek</hi> fordult; ami akkor hatalmasan megerősített vára volt a magyaroknak.
               Ágyú és mindenféle akkoriban dívó stratagéma volt a védelmére elég: ember is, aki
               fegyvert forgasson. Hétezer német és olasz; de csak százhatvan magyar feküdt ott, <hi>Hardeck</hi> parancsnoksága alatt, mikor <hi>Szinán</hi> megérkezett.</p>
            <p> A Duna bal partján kísérte <hi>Mátyás</hi> herceg <hi>Ungnaddal</hi> a jobb parton felvonuló <hi>Szinánt,</hi> s onnan
               nézte az ostromot jó biztosságból. Ámde <hi>Szinánnak</hi> nem tetszett
               az, hogy nézik; s ha azok nem jöttek hozzá, ő ment át hozzájuk; hidat veretett a
               Dunán hajóhadából.</p>
            <p> Erre aztán <hi>Ungnad</hi> otthagyta <hi>Győrt,</hi> még
               a poggyászát is, ötezer szekeret, a töröknek martalékul. Rohanva hátráló hadseregét
               csak <hi>Pálffy</hi> menté meg, az utóhadával feltartva a török üldöző
               dandárait. Itt maga is sebet kapott.</p>
            <p>
               <hi>Hardeck</hi> pedig, amint látta, hogy magára maradt Győrben a
               hétezer emberével; nem is vesztegette tovább a puskaport, hanem feladta a várat <hi>Szinán</hi> basának, szabad elköltözés mellett. Otthon, Bécsben
               ugyan ezért a gyávaságért levágták a fejét; de ez silány kárpótlás volt az elárult
               Győrért.</p>
            <p> E könnyű diadal után <hi>Szinán</hi> basa <hi>Komáromnak</hi> fordult; hanem azt elég jókor felmenté <hi>Pálffy
                  Miklós,</hi> aki nem ment haza a sebét ápoltatni; hanem fél kézzel is tovább
               harcolt.</p>
            <p> A következő évben egy kivételképpen derék német vezér állt a magyar-osztrák hadsereg
               élére, <hi>Mansfeld</hi> gróf. Ezt krónikaírónk is dicséri; de még
               jobban dicsérik a tettei. Ez elfoglalta ostrommal Esztergomot, s a felmentést
               erőszakoló <hi>Hasszán</hi> budai basát tönkreverte, 14 ezer emberét
               levágta, 37 ágyúját elvette, még <hi>Visegrádot</hi> is elfoglalta;
               kár, hogy diadalai közepette a tábori ragály meglepte, s mikor szükség volt vezéri
               eszére, meghalt. Az ő halálával aztán megint szétmállott az egész haditerv.</p>
            <p> Jó szerencse, hogy ezalatt <hi>Báthory Zsigmond</hi> és <hi>Mihály</hi> vajda temesi és oláhországi támadásai arra kényszeríték
               az új szultánt, <hi>Mohamedet,</hi> hogy <hi>Szinánt</hi>
               a fősereggel Oláhország ellen küldje.</p>
            <p> Most aztán <hi>Miksa</hi> főherceg lett a magyar–osztrák hadsereg
               fővezére.</p>
            <p> Ellenben maga a szultán jött be Magyarországra 150 ezer emberrel.</p>
            <p> A hadjáratot ez évben ismét <hi>Pálffy</hi> kezdé meg, <hi>Vác</hi> elfoglalásával.</p>
            <p> Követte ezt <hi>Hatvan</hi> bevétele.</p>
            <p> A szultán hadserege <hi>Mezőkeresztesnél</hi> találkozott össze <hi>Miksa</hi> herceg hadaival. Az első napon két basáját keményen
               megverték, 43 ágyút elvettek tőlük. Másnap megújíták a törökök a harcot, s újra
               elvesztették. Harmadnap azután az egész derékhaddal érkezett meg maga a szultán.</p>
            <p> Az ütközet nagy vitézséggel folyt mind a két részről; végre a mi lovasságunk, a
               mocsáron keresztültörve, szétrobbantá a török tábor derekát, s oly tűzzel veté magát
               a szultán testőrezredeire, hogy azok hanyatt-homlok futottak meg, a szultánt is
               magukkal ragadva, s otthagyva prédára az egész tábort és 109 ágyút.</p>
            <p> Ez tökéletes diadal lett volna; ha éppen a gazdag préda el nem veszíttette volna azt
               velünk. A győztes lovasság, ahelyett, hogy a futó ellenséget üldözné, nekiállt a
               török sátoroknak fosztogatni.</p>
            <p> Észrevette ezt <hi>Czikala</hi> basa, a török lovasság vezére, s
               hirtelen visszafordulva a zsákmányolókra, azokat szerteszét zavarja, s aztán
               rákergeti a derékhadra; mire az is vad ijedelemmel fordul futásnak, s az éj
               beálltával tudja magát rendbe szedni.</p>
            <p> És ekként mind a két fél meg levén verve, az egyik északnak, a másik délnek futott:
               otthagyva a csatatéren 20 ezer törököt és tizenkétezer magyart, németet: ezek között
               igen sok derék vezért és herceget, a többek között <hi>Ernő</hi> és <hi>Ágost holsteini hercegeket.</hi> Jelen volt az ütközetben <hi>Báthory Zsigmond</hi> erdélyi fejedelem is, a maga segélyseregével,
               s az ütközet után hazament Erdélybe.</p>
            <p> A következő évben megint <hi>Pálffy</hi> kezdte meg a harcot:
               elfoglalta éjjeli megrohanással <hi>Tata</hi> várát, petárdával
               szakíttatva be a kapuját.</p>
            <p> Ez a petárda akkoriban új találmány volt az <hi>árkoláj</hi>
               mesterségében.</p>
            <p> Ezután egyenesen <hi>Budát</hi> tanácsolták ostrom alá venni; de erre
               a német vezérek nem álltak rá: inkább <hi>Pápát</hi> és <hi>Győrt</hi> kívánták visszavenni. Pápát meg is kapták; de mikor Győr
               alá megérkeztek, úgy találták, hogy az „mind fekvése, mind mesterség által annyira
               meg van erősítve, hogy rövid időn egész Németország sem vehette volna meg”. Azért ott
               is hagyták, s az egész hadi erőt mindenféle eredménytelen csatározásban pazarolták
               el.</p>
            <p> Tehát azt a Győr városát, amit egész Németország se tudna elfoglalni, s ami alól
               szégyenszemre el kellett takarodni az egész magyar-osztrák ármádiának <hi>Miksa</hi> hercegestül együtt; bevette <hi>egy
                  éjjel</hi> maga <hi>Pállfy Miklós</hi> kapitánytársával, <hi>Schwarzenberg Adolffal,</hi> mindössze ötezer emberrel.</p>
            <p> Az egész hőstett leírását egyszerűen adjuk egy akkori német krónikaíró jegyzetei
               után.</p>
            <p> „Győr parancsnoka volt azon időben Ali basa, <hi>olasz renegát,</hi>
               aki olyan bevehetetlen erősségnek tartá a várát, hogy gúnyból egy <hi>rézkakast</hi> öntetett<hi>,</hi> s azt a vízi kapu fölötti torony
               ormára tűzette, ezt íratva alá: <hi>»Amikor ez a rézkakas kukorikolni
                  fog, akkor kapják vissza a magyarok Győr városát.«”</hi>
            </p>
            <p> Az akkori Győr városát így írja le a szemtanú: hét bástyaerőde volt; azok közül egy
               a fellegvár bástyája, amiről a többin túl lehetett látni. Második a vízi bástya,
               harmadik a szent hegy bástyája, amit azért neveztek így, mert egyszer az ostromló
               törökök tűzaknával a légbe röpítették, s akkor egy rajta álló lovast a felrobbanó
               földtömeg a Dunába hajított, s ló és lovas épen jött vissza a tűzből és vízből. Egy
               bástyát a törökök építettek. Egy volt a császár bástyája és egy a magyar bástya.
               Ezeket mind széles vízárkok és hozzájárulhatatlan mocsárok védték. Azonkívül volt ott
               egy kis „hegy” ágyúkkal megrakva; de alant üreggé vájva, hogyha ellenség kezébe
               jutna, levegőbe lehessen röpíteni. Kinn a síkon pedig állt egy magas kőtorony, aminek
               az ormáról az őrök mérföldekről megláthatták, ha a Dunán vagy a síkon ellenség
               közelít.</p>
            <p> „Aki kíváncsi a hadiszerszámokat megismerni, az a legkülönösebbeket szemlélheti
               Győrben.” – Így ír az egykori krónikás. „Van itt olyan fegyver, amit <hi>»hajnalcsillag«-</hi>nak neveznek, s amit a várfalak megrohanásakor
               használnak, vagy pedig a rések védelmezésénél. Azután láthatók <hi>égetett agyagból</hi> való fazekak, amik nyúlós és maguktól meggyulladó
               matériával vannak töltve, hogy az ellenség közé dobassanak. Továbbá olyan <hi>palánkok,</hi> amikbe hegyes kampók vannak dugva s kívül a sáncok
               alatt elásva, hogy mikor az ostromlók rohannak, rajtuk fönnakadjanak. Nagy,
               mesterséges golyók és gránátok, amikből <hi>vad tűz</hi> süstörög elő.
               És különféle láncok és <hi>spanyollovagok,</hi> amik a rohanókat
               feltartóztatják.” Nem is emlegetve a rengeteg sokaságú, félelmes öblös ágyúkat,
               mozsarakat és csatakígyókat, amikkel minden sánc meg volt rakva.</p>
            <p> Ennyi hatalmas védelmi stratagéma ellenében Pálffyék ilyen furfangot gondoltak ki.
               Egy hűvös márciusi éjszakán, mikor hirtelen sűrű köd szállt fel a Dunából s amellett
               kedvező nyugati szél fújt, fölkerekedtek Komáromból, s gyors hajtással megérkeztek
               még jóval hajnal előtt Győr alá.</p>
            <p> A köd miatt a magas őrtoronyból nem lehetett a jövetelüket észrevenni: az ellenkező
               szél elhordta a vártól a robajt.</p>
            <p> Ekkor öt huszárt, ki tudott törökül, előreküldtek a fehérvári kapuhoz.</p>
            <p> Amint azok a ködből kibontakozva, a kapu elé értek, az éber őr rájuk kiáltott, hogy
               kicsodák, mit akarnak?</p>
            <p> Azok azt adták válaszul, hogy ők <hi>Kursid</hi> aga spahijai Budáról,
               aki az ő kedves menyasszonyának, <hi>Ali basa leányának</hi> küldi
               általuk a vőlegényi kelengyét szekérrel, ládában, a győri őrség számára pedig lisztet
               sok zsákkal, miben itten nagy fogyatkozás van. Kérik, hogy bocsássák be őket.</p>
            <p> A torony őrsége, nem sokat tartva az öt darab lovastól, leereszté eléjük a
               felvonóhidat, s megengedte, hogy jöjjenek hát a kapuig a huszárok azzal a kelengyés
               szekérrel. A felvonóhídon túl volt még egy nehéz, erős kapu, aminek azonban csak
               egyik szűk ajtócskáját nyitották ki: az a kelengyés láda azon is befér. – Be is fért
               volna, ha a petárda benne nem lett volna, amit a huszárok hirtelen ráakasztva kapura
               kanóccal meggyújtának, mire a petárda veszedelmes dördüléssel pukkant széjjel, s
               bedönté az egész kaput.</p>
            <p> Erre aztán a ködben előnyomult a magyar sereg hirtelen berohant a fehérvári kapun,
               levágta a toronyőrséget, a bástya öregágyúit nekifordítá a szomszéd bástyának, s
               elkezdte lövetni. A magyar és német csapatok rohantak a többi kapukra, azokat mind
               elállták, hogy se magyar, se német, se török, aki ott bennrekedt, ki nem mehetett
               többé. A kard élére volt bízva minden.</p>
            <p> A török sereg, álmából felriadva, öltözetlen rohant az utcára, s halálig védelmezte
               magát; maga <hi>Ali basa két kardot</hi> kapott a kezébe, úgy rohant
               fel a <hi>magyar bástyára,</hi> oroszlánként harcolva. Egyik karját a
               másik után vágták le, csak a feje maradt már: az is átkozódott, azt is levágták, s
               dárdahegyre tűzték a magyar bástya ormán. Leánya sem látta a vőlegényét, <hi>Kursid</hi> agát soha többé! Ez drága kelengye volt.</p>
            <p> Háromszáz török menekült a középbástya kazamatáiba, amik lőporral voltak töltve:
               többnyire janicsárok. Ezek, amint a keresztyének elfoglalták az egész várost, látva,
               hogy sehova sem menekülhetnek, üszköt vetettek a lőpor közé, s levegőbe vettették
               magukat.</p>
            <p> Ezerötszáz török holtteste fedte az utcákat, mikor a hajnalodó nap sugarai
               széttörték a ködöt; de köztük hatszáz magyar és német vitéz is hevert halottul.</p>
            <p> Négyszáz keresztyén fogoly lett kiszabadítva a föld alatti börtönökből, s óriási
               zsákmány jutott a győztesek kezébe: arany, ezüst, drágakő, selyemszövetek, hétszáz
               válogatott paripa és 188 nehéz ágyú.</p>
            <p> A legenda azt mondja, hogy e diadalnapon az Ali basa készítette rézkakas
               elkukorította magát a vízi kapu tornya felett.</p>
            <p> A krónikaíró pedig azt jegyzi fel, hogy elképzelhetetlen nagy győzelem örömére
               Prágában a király Te Deum laudamust tartatott.</p>
            <p> Nehéz elhinni az elsőt, nehezebb a másodikat – higgyük el tehát mind a kettőt.</p>
            
            <p> Ugyanezen krónikástól (Wagner Kr.) bírjuk az akkori Komárom városa leírását is. Ez
               akkor összekötő vízárkával a Csallóköz szögletében egy háromszöget képezett, amiben a
               várost csak a kormos laktanyák alkották. Éjjel-nappal „puszták”-nak nevezett csónakok
               cirkáltak a Dunán. A Csallóköz felőli sáncot Tortoriának hívták, mert hasonlított a
               teknősbékához. A várban láthatók voltak a szomszéd Szőnyből felásott nevezetes római
               régiségek, azok között három gyönyörű sarcophag.</p>
            <p> A komáromi helyőrségnek különös szerencséje volt a török főurak menyasszonyai körül.
               Nemrég az érsekújvári basának az aráját kapták el útközben: abban az esztendőben
               pedig a budai basa adta férjhez a leányát egy előkelő béghez, akit a komáromiak „so
               eine schene und von Geberden sehr holdselige Jungfrau geweszt” a vén kísérőnéjével
               együtt elfogtak. A kisasszonyt a kormányzóhoz vitték, a gardedame-ot otthagyták. –
               Végre ez a menyegzői kaland a győri basa leányával. Írhatnának erről sok regényes
               históriát, akik tudnak hozzá.</p>
            <p> A diadalmas hadvezérek, <hi>Pálffy, Nádasdy, Schwarzenberg</hi> most
               tovább mentek, Veszprém, Palota várait megvették, utoljára Budát is ostrom alá
               vették; míg az őszi esős idő magyarnak, németnek hazatérést nem parancsolt.</p>
            <p> Következő esztendőben, éppen ilyen mesterséggel, elfoglalták Székesfehérvárt. S
               ugyanekkor <hi>Pálffy Miklós a</hi> maga hajdúival egy vízi hadjáratot
               rendezett a törökök ellen. 1250 hajdút sajkára rakva, elindított a Dunán alá, hogy az
               ozmanok élelmezési flottáját fogják el. A rájuk bízott dolgot azok nagy vitézséggel
               végrehajták; a törökök hajóhadait elsüllyeszték, felégették, húsz ágyút elvettek
               tőlük, egy nagy gályát, nyolc sajkát és száztizennyolc „gimblia” hajót, tömérdek
               eleséggel, úgyhogy a török várakban éhínség állt be. Felégették Valpó várát, s
               felgyújták az eszéki hidat: aztán a szárazon visszatérve tönkreverték az útjukban
               álló bosnyák basát, magát is megölték; végre <hi>Pállfyval</hi> és <hi>Schwarzenberggel</hi> egyesülve, elfogták <hi>Szolejmán</hi> budai basát seregestől.</p>
            <p> Ekkor megállítá a két hős diadalmenetét a halál.</p>
            <p>
               <hi>Pálffy Miklós az</hi> országos mirigyben veszett el, <hi>Schwarzenberget</hi> pedig a Pápán fellázadt vallonok golyója ölte
               meg.</p>
            <p>
               <hi>Pálffy Miklóst</hi> hőstetteiért a magyar király örökös pozsonyi
               főispánná tette, mely méltóság a családjára is örökössé lett.</p>
            <p> Írjuk a neve után: „Mindig <hi>győztes</hi> és mindig <hi>hazafi!”</hi>
            </p>
         </div>
         <div type="chapter">
            <head>Az első szabadságharc, Bocskay István</head>
            <p> Magyarország nemcsak a <hi>kereszténységnek</hi> szolgált törhetetlen
               bástyául, hanem egyúttal a <hi>lelki szabadságnak</hi> is.</p>
            <p> Más meghódolt országokban, amint a török uralom elnyomta a nemzeti életet, a
               szellemi felvilágosodás is lealkonyodott: Magyarországon éppen azalatt támadt fel
               napja éltető fényében.</p>
            <p> A <hi>kakas</hi> és a <hi>félhold</hi> nagy békességben
               voltak egymás mellett, a templomok és a minarék tetején. A <hi>török
                  türelmes volt vallás dolgában.</hi> – A német annál türelmetlenebb. – De nem
               minden német, mert hiszen maga a reformáció is Németországból származott át
               Magyarországra, s éppen a német protestáns államokkal és fejedelmekkel voltak
               legnehezebb harcaik a római császároknak, akik Bécsben és Prágában laktak; sőt a
               saját osztrák tartományaiknak rendei is felében a protestáns hitet követték már, s
               követelték a lelki szabadság jogainak elismerését Ausztriában éppen úgy, mint
               Magyarországon.</p>
            <p> A kedélybeteg császár-király pedig hallani sem akart a követelésekről. A saját
               testvérei sürgették, hogy engedjen a magyarok jogos kívánalmainak, de maga elé sem
               bocsátotta őket, csak írásban fogadta el az előterjesztésüket. A testi baja már ekkor
               hasonló volt a nyavalyatöréshez.</p>
            <p> S ennek a koronája alatt reszkető fejnek a munkája volt az, hogy a legelső
               szabadságharc kitört Magyarországon.</p>
            <p> Máskor is volt támadás a koronás fő ellen, de az lázadás volt; anyagi sérelmek
               visszatorlásából, személyes nagyravágyásból eredő, nem volt célja: le kellett
               veretnie. – De ezen támadás zászlaja egy magas célért lett felemelve: a lelki
               szabadságért. S ezt megérté mindenki. Úgyhogy midőn <hi>Bocskay
                  István</hi> kezébe ragadta ezt a zászlót, az egész ország egy táborrá lett, amely
               melléje állt. Megfoghatatlan volna különben az a láng gyorsaságú siker, amivel oly
               rövid idő alatt egy egyszerű magyar nemes meghódította Erdélyt, s elismertette magát
               fejedelemnek mind a három nemzettel: magyarral, székellyel és szásszal, s aztán
               elfoglalta egész Magyarországot, <hi>Bástát</hi> Pozsonyig kergetve,
               serege romjai között.</p>
            <p> A csillagvizsgáló királynak senki sem volt már akkor híve, még a saját testvérei
               sem. Seregei elfogytak. A megmaradtaknak nem adott pénzt: az kellett neki órákra, meg
               alchymiai kísérletekre; arról, ami odakinn a világban történik, nem akart tudni
               semmit. A győzelmes <hi>Bocskay</hi> pedig már Morva, Styria és
               Ausztria fővárosainak kapuin zörgetett.</p>
            <p> Övé volt már, néhány körülzárt vár kivételével, egész Magyarország, könnyen királlyá
               tehette volna magát. A török szultán meg is tette annak: küldött neki kinevező <hi>athnámét, királyi jogart és fényes koronát,</hi> amit valaha görög
               császárok viseltek, s azzal a nagyvezér <hi>Lala Mohamed</hi>
               megkoronázta <hi>Bocskayt.</hi> De a fejedelem levette fejéről a
               koronát, s azt mondá, hogy amíg Magyarország törvényesen megkoronázott királya él,
               addig másnak nem szabad koronát viselni a fején: ő csak a nemzet jogainak kivívásáért
               fogott fegyvert, s leteszi azt, amint azokat a király biztosítani fogja.</p>
            <p> Csakhogy ezt nem lehetett a csillagok közül lecsalni semmi módon.</p>
            <p> Végre <hi>Mátyás</hi> herceg a többi testvéreivel együtt látva, hogy
               ország és trón elvész e makacskodás miatt, sok hercehurca után annyira vitték a
               királyt, hogy a győzelmes magyarokkal ünnepélyes békét kössön, s azt nagy nehezen
               aláírja. Ebben a békekötésben meg lett erősítve a vallásszabadság s helyreállítva a
               nemzetnek eddig elkobzott szabad alkotmánya. Hozzájárult annak megerősítéséhez a
               török szultán is mint Magyarország egy részének uralkodója, a<hi>
                  zsitvatoroki,</hi> sátor alatt kötött békeszerződésben.</p>
            <p>
               <hi>Bocskaynak</hi> el lett ismerve a császár-király által élte
               fogytáig tartó címe: „A római szent birodalom és Erdély fejedelme, a székelyek grófja
               s Magyarország némi részeinek ura.” Akiket nemességre emelt <hi>Bocskay,</hi> azok nemességüket megtartották.</p>
            <p> Csakhogy nem sokáig viselhette a fényes címet. Még a békekötés évében meghalt.</p>
            <p> Hívei, a szabolcsi hajdúk titkárát, <hi>Kátayt</hi> gyanúsíták, hogy ő
               küldte el méregitallal a fejedelmet a másvilágra, s Kassa piacán darabokra vagdalták
               az orgyilkost.</p>
            <p>
               <hi>Bocskay</hi> végrendeletében <hi>Homonnay
                  Bálintot</hi> jelölte ki Erdély új fejedelméül. Az erdélyi fejedelemválasztás
               szabadságát fenntartotta a magyar nemzet magának a híres-nevezetes „bécsi
               békekötésben”, mely a protestánsok jogait és vallásszabadságát először emelte
               törvényerőre.</p>
         </div>
         <div type="chapter">
            <head>Az erővel elvett korona</head>
            <p> Tizenöt pontja volt a bécsi békekötésnek.</p>
            <p> De soha <hi>Rezső</hi> királynak eszében sem volt azok közül csak <hi>egyetlenegyet</hi> is megtartani.</p>
            <p> Éppen úgy elfelejté a törökkel kötött <hi>zsitvatoroki</hi> béke
               föltételeit is teljesíteni.</p>
            <p> Lármázhattak magyarok, törökök, amennyit akartak: azt ő odafenn a csillagvizsgáló
               toronyban mind nem hallotta.</p>
            <p> Nem volt már Magyarországon más híve, mint azok a papok, akiket, a<hi>
                  katholikus hívek ellenére,</hi> érsekekké kinevezett. Az ország el volt veszve a
               dynastiára nézve.</p>
            <p> Ekkor a veszélyt jól látó <hi>Mátyás</hi> herceg, hogy uralkodó
               családját megmentse, nagy tettre határozta el magát.</p>
            <p> A magyarok részére állt.</p>
            <p> Összehívta Pozsonyba az országgyűlést, maga is megjelent a rendek közt, magyar
               ruhában, magyarosan vállára eresztett hajjal, felkunkorított bajusszal, s beszélt
               hozzájuk nemzeti nyelvükön, s biztosítá őket alkotmányuk helyreállításáról. Megnyerte
               a szíveiket.</p>
            <p> Akkor aztán maga körül gyűjté a hajdúságot s a magyar ezredeket, s azoknak az élére
               állva, betört velük Morvaországba.</p>
            <p> És a morvák, nemhogy ellenségül tekintették volna a szabadságukért felkelt
               magyarokat, de sőt mind melléjük álltak. <hi>A Liechtensteinek,
                  Stahrembergek, Harrachok</hi> kezet nyújtának az<hi> Illésházyaknak,
                  Thurzóknak, Batthyányaknak, Tökölieknek,</hi> s együtt vonultak fel velük
               hadseregestől egész <hi>Prágáig.</hi>
            </p>
            <p>
               <hi>Mátyás</hi> hercegnek nem volt más választása, mint letenni a
               királyt és elvenni tőle a koronát.</p>
            <p>
               <hi>Rezső király</hi> csak akkor vette észre, hogy mi történik idelenn
               a földön, mikor már a magyar–morva seregek a Hradzsin ablakából voltak láthatók a
               telescopiummal.</p>
            <p> Akkor aztán megrémült szertelen. Mellette nem volt más, mint a kegyetlen gyilkoltató
                  <hi>Tilly</hi> 1800 dragonyosával, aki megvédelmezze. A miniszterei
               mind elszöktek a hátulsó ajtón – batyuba kötött kincseikkel a hátukon.</p>
            <p> Ekkor aztán szép szóra fogta a dolgát <hi>Rezső</hi> király. Hívatta
               gyorsan a magyar követeket, akiket addig maga elé sem eresztett, ígért nekik minden
               drága jókat, ha elhagyják Mátyás herceget, de azok azt felelték neki: „Már késő!
               Korábban kellett volna uralkodói kötelességeinek ismeretére jutni. Most már tegye le
               fejéről a koronát, hadd tegyék okosabb helyre.”</p>
            <p>
               <hi>Rezső</hi> kénytelen volt engedni a hatalomnak, odaadta a koronát
                  <hi>Mátyásnak,</hi> lemondott Magyarországról, Ausztriáról,
               Morvaországról. Csak Csehországot kérte, hogy hagyják meg neki. Azt nála is hagyták
               mindaddig, míg a csehek is meg nem bánták, hogy ottmarasztották, s maguk nem kérték
                  <hi>Mátyást,</hi> már akkor magyar királyt, hogy jöjjön értük haddal
               és vegye el őket is magának; amikor aztán a szerencsétlen kedélybeteg letett királyt
               elküldték a birtokaira nyugalomba, ahol aztán nem foglalkozott többet vele a
               történetírás. Mikor meghalt, bizonyosan nagy pompával eltemették. <hi>II. Mátyás</hi> pedig helyreállította Magyarországon az ősi alkotmányt.</p>
            <p> Az ország rendei, ősi szokás szerint, <hi>választás útján</hi> emelték
               a királyi székre. Azután nádort választottak, kikiáltva <hi>Illésházy
                  Istvánt.</hi> Ez volt az első <hi>protestáns</hi> nádor
               Magyarországon. <hi>Még a püsökök</hi> is mind rá adták a
               szavazataikat. S halála után ismét protestáns nádor következett, <hi>Thurzó György:</hi> felekezetének s a lelki szabadságnak századokon át fénylő
               lángoszlopa.</p>
            
            <p> A magyarországi rendek közbenjárására azután Mátyás az ausztriai rendeknek is megadá
               a vallásszabadságot.</p>
            <p> Tehát mégiscsak támad valami világosság kelet felől is!</p>
         </div>
         <div type="chapter">
            <head>Thurzó és Pázmány</head>
            <p> Ebben az időben már a magyar nemzetnek majd kétharmad része protestáns volt. Az
               üldözés, az elkeseredés nemhogy irtotta volna, de nevelte a reformáció híveinek
               számát, a főurak legelőkelőbbjei áttértek.</p>
            <p>
               <hi>Thurzó</hi> nádorsága alatt rendezték magukat a protestánsok
               superintendentiákra, tartottak általános zsinatot, kiszabadultak a katholikus
               püspökök felügyelete, s azoknak fizetett egyházi adó alól: közhivatalviselésre
               bocsáttattak, templomaik, iskoláik visszaadattak, főiskoláik gazdag alapítványok
               által virágzó állapotba emeltettek.</p>
            <p> Ekkor emelte föl a fejét az ellenhatás, a nagy tehetségű <hi>Pázmány
                  Péter</hi> személyében. Ez az éles eszű férfiú átlátta, hogy üldözéssel,
               elnyomással, barbarizmussal a magyar nemzetből a reformációt ki nem lehet irtani,
               hogy azon hitvallás ellenében, mely mellett a tudomány, felvilágosodás és nemzeti
               érzület harcol, a tudatlanság, sötétség és idegen zsarnokság fegyvereivel nem lehet
               győzni; ez ellen a harcot csak hasonló eszközökkel lehet folytatni, a szó
               lángerejével, a tudomány ellenhatásával, bőkezűséggel és nemzeti kifejlődéssel.</p>
            <p> És feladata sikerült. A szellemi és erkölcsi eszközökkel megfordította az eddigi
               arányt, s midőn a protestantizmus a nádor vezérlete alatt legfényesebb korszakát élte
               Magyarországon, akkor sikerült <hi>Pázmánynak</hi> a visszatérést
               nagymértékben keresztülvinni, amibe elődei mind belebukának.</p>
            <p> S ez eddig szép és nemes tusa volt, szellem szellem ellen, hit hit ellen, tiszta
               meggyőződés, lelki buzgóság mind a két táborban, anyagi erő hatalmaskodása nélkül.
                  <hi>Pázmány Péter,</hi> a jezsuita és <hi>Lányi
                  Illés,</hi> a református pap vitáit ma is érdekkel olvashatjuk.</p>
         </div>
         <div type="chapter">
            <head>Báthory Gábor</head>
            <p>
               <hi>A zsitvatoroki</hi> békekötés egy pontja azt állapítá meg, hogy
               Erdély ugyan szabad választási joggal fog bírni, de azért a magyar király
               fennhatósága alatt álland, s ügyeire a portának semmi befolyása nem lesz.</p>
            <p> Hanem a török államférfiak ezen a ponton úgy segítettek, hogy a szerződés párjából,
               amit magukkal vittek, <hi>ezt a pontot egészen kihagyták.</hi> Vannak,
               akik azt állítják, hogy ezt a kis hamisítást a török diplomácia az előrelátó <hi>Bethlen Gábor</hi> tanácsára tette.</p>
            <p> Erdélynek <hi>Bocskay</hi> halála után <hi>Rezső</hi>
               lemondatásáig már a harmadik fejedelme volt. <hi>Homonnay, Rákóczy
                  Zsigmond</hi> csak név szerint voltak azok. Ezekkel nem voltak megelégedve:
               erősebb ember kellett nekik. – Ezt meg is találták <hi>Báthory
                  Gáborban.</hi>
            </p>
            <p> Ehhez fogható zsarnoka még nem volt Erdélynek. Mert ez nemcsak a férfiakkal
               éreztette erőszakos hatalmát, hanem a nőkkel is. Nem volt szép asszony, hajadon
               leány, akár magyar, akár szász, biztosságban őnagysága előtt, s céljai elérésében
               nemigen válogatta az eszközöket.</p>
            <p> Márpedig a magyar semmire sem olyan kényes, mint a hölgyei erényére. A becsületükben
               sértett apák és férjek összeesküdtek a kalandos fejedelem ellen. De az összeesküvés
               idő előtt el lett árulva <hi>Báthorynak,</hi> s ő akit elfoghatott
               közülük, azokat lenyakaztatta, a többiek kifutottak Magyarországra. <hi>Báthory</hi> az összeesküvést a katholikus papságnak tulajdonítá, s azért a
               gyulafehérvári országgyűlésen végzést hozatott, mely szerint minden katholikus pap
               kitiltatik egész Erdélyből.</p>
            <p> Másfelől a szászokat is részeseknek találta az összeesküvésben, ezért Szebent
               csellel elfoglalta, a tanácsot tömlöcre vetette, halálra ítéltette, s csak nagy
               váltságért kegyelmezett meg.</p>
            <p> Gyanúja kiterjedt <hi>Serbán Radúj</hi> vajdára is, azért Szebenből
               berontott Oláhországba, s azt három hónapig pusztította, onnan visszatérve, Brassót
               vette ostrom alá, amit <hi>Weisz</hi> polgármester oly erélyesen
               védelmezett, hogy <hi>Báthory</hi> csatát vesztve, alig tudott Szebenbe
               visszamenekülni.</p>
            <p> Akkor meg a magyar király küldte ellene <hi>Forgách Zsigmondot,</hi>
               hogy engedelmességre tanítsa. Volt is <hi>Forgáchnak</hi> elég
               katonája, vele volt a hajdúság is. De ő, mint buzgó új katholikus, kit Pázmány
               térített át, a hadseregének olyan zászlókat osztatott ki, amiken a Boldogságos Szűz
               képe volt kifestve. Ezt a hajdúk az ő kálvinista hitük ellen való merényletnek
               vették, s átpártoltak <hi>Báthory</hi> részére, úgyhogy a két tűz közé
               szorított <hi>Forgách</hi> ugyan örülhetett, hogy megmaradt seregével
               nagy éhségek és szorongattatások között visszamenekülhetett Magyarországba.</p>
            <p> Erre a magyarországi rendek nagyon felzúdultak a nádor ellen, hogy minek csinál
               ilyen háborút a magyar és magyar között? <hi>Thurzó</hi> aztán békét
               kötött <hi>Báthoryval,</hi> ráhagyva, hogy csináljon odahaza, amit
               akar.</p>
            <p> Báthorynak akkor már nem levén több ellensége, a saját alattvalóihoz fordult: a
               szász földet pusztította végig. Mikor azzal is készen volt, akkor a barátaira került
               a sor, akikre féltékenykedett. Egy lakománál leitatta a hajdúk kapitányát, <hi>Nahy Endrét, s</hi> mikor az öntudatlan állapotban volt, a
               szolgáival levágatta a fejét.</p>
            <p> Azután <hi>Feketehalomnál</hi> tönkreverte a brassói szászokat, kik
               helyébe <hi>Géczy Pétert</hi> akarták fejedelemmé tenni; a hős <hi>Weisz,</hi> polgármesterük elesett a csatában, s<hi>
                  Géczy</hi> alig menekült meg.</p>
            <p> Végre a magas porta unta meg a sok fejedelmi garázdálkodást, s a <hi>Báthory</hi> orgyilka és hóhérpallosa közül megmenekült <hi>Bethlen
                  Gábort</hi> nevezte ki Erdély fejedelmévé, adván mellé installáló seregül
               harmincezer tatárt.</p>
            <p> Ekkor megint a magyar király fogta pártját <hi>Báthory Gábornak,</hi>
               s ugyanazt <hi>a Forgách Zsigmondot</hi> küldte a segítségére, akit
               előbb az elűzésével bízott meg.</p>
            <p> Sohase lett volna ennek vége, ha jó szerencsére két hajdúkapitány: <hi>Szilasy János</hi> és <hi>Ladányi Gergely</hi> egy este a
               nagyváradi sorompónál <hi>Báthoryt</hi> a hintajában össze nem
               vagdalják. Ez is valami szerelmes históriának volt a befejezése. Ezek is megkapták
               különben a maguk jutalmát; a medgyesi országgyűlésen hívatlanul megjelenvén, egy
               toronyból a piacra ledobattak, s ott a nép darabokra vagdalta őket.</p>
         </div>
         <div type="chapter">
            <head>A hajdúság</head>
            <p> Ez idő tájon kezdett hírre kapni a <hi>„hajdúk”</hi> neve, akik azután
               későbben is nevezetes szerepet játszottak a magyar történelemben.</p>
            <p> Nem csupán a<hi> „Hajdúkerület”</hi> lakosait nevezték így, bár azok
               képezték a zömét, hanem voltak komáromi hajdúk, borsodi, aradi, végvidéki hajdúk,
               abban egymással megegyezők, hogy a hadakozást professióból űzték.</p>
            <p> Szabad csapatokat képeztek saját választott kapitányaik alatt, akiknek vezetése
               mellett bekalandozták az országot, majd a német, majd a törököt rontva,
               megsarcoltatva a városaikat, elfogdosva a szállítmányaikat, s ha nagyobb számban
               összevergődtek, egész csatákat küzdve az ellenük küldött hadseregekkel.</p>
            <p> Olyan emberek hada volt az, akiknek a vagyona a hosszas háborúk alatt elpusztult,
               házuk falustól leégett, családjuk rabságra hajtatott: nem volt vesztenivalójuk semmi.
               Egy nyeregtelen lovon, kötőfékes szerszámmal, vagy még inkább gyalog, egy szál
               karddal az oldalukon, de hozzászokva minden harci sanyarúsághoz, a
               legelpusztíthatatlanabb hadsereget képezték: mely nem tisztelte se a törvényeket, se
               a békekötéseket, de legkevésbé a papokat. Az új vallás követői voltak, mely csak
               prédikátorokat tart.</p>
            <p> Ha akadt, aki fel tudta őket buzdítani s amellett jó zsoldot ígért, annak a zászlója
               alá álltak; ha megbántotta őket, otthagyták, ellene fordultak.</p>
            <p> Láttuk őket harcolni az osztrák császár zászlói alatt az erdélyi fejedelem ellen, s
               ugyanazt a császárt megtámadni, ugyanazon erdélyi fejedelem szövetségében.</p>
            <p> Amellett a vármegyéken lakó nemes urak birtokai is sokat szenvedtek miattuk.</p>
            <p> Csaknem minden országgyűlésnek van határozata abban az értelemben, hogy a megyék
               nemessége zabolázza meg egyesült erővel a hajdúkat.</p>
            <p> A török nagyvezérek meg a német hercegek kölcsönösen biztatták egymást, hogy a
               hajdúkat el kell pusztítani, palánkváraikat szét kell hányni, őket magukat a
               földesurak között jobbágyokul szétosztani. Szántsanak, vessenek: többet fegyvert a
               kezükbe ne fogjanak.</p>
            <p> Csakhogy a hajdúk nem engedték magukat megfogdosni. Mikor rájuk ijesztettek, akkor
               álltak elő legnagyobb sereggel, úgyhogy az ijesztgető hőkölt vissza. Elő tudtak
               állítani húszezer harcost. És milyen harcost! Aki nem törődött se élettel, se
               halállal, se a másvilággal. Aki nem bánta, hogy mit végeznek a fejedelmek. Akire
               nézve az egész világ ellenség volt, s ettől az egész világtól nem félt, a jövővel nem
               törődött, a bölcsességet be nem vette, akire nézve az volt a csatatér, ami a halászra
               nézve a tenger.</p>
            <p> Ennek a hajdúságnak még sokáig nagy szerepe volt Magyarország szabadságharcaiban. Ez
               volt törzse, magja a nemzeti küzdelem táborának.</p>
         </div>
         <div type="chapter">
            <head>A második szabadságharc, Bethlen Gábor</head>
            <p>
               <hi>II. Mátyás,</hi> a jóindulatú, békéltető király csaknem egyszerre
               halt meg a derék, becsületes hazafi és buzgó protestáns <hi>Thurzó</hi>
               nádorral.</p>
            <p> A betegeskedő király még életében királlyá választatta legkisebbik öccsét, <hi>II. Nándort,</hi> akit a magyar rendek az <hi>ország
                  törvényeire megesküdtetve,</hi> meg is koronáztak.</p>
            <p>
               <hi>II. Nándort</hi> azonban egy korábbi esküje, amit Stájerországra
               nézve <hi>Lorettóban,</hi> Magyarországra és Csehországra nézve pedig
                  <hi>Mariazellben</hi> fogadott, arra kötelezte, hogy minden
               uralkodása alá kerülendő országból kiirtandja a protestánsokat minden erővel és
               eszközzel. Azt mondá, hogy <hi>„kész pallos alatt végezni az életét,
                  csakhogy kihulló vérével elsöpörje az eretnekséget”.</hi>
            </p>
            <p> Ezt a két esküt összeegyeztetni nem lehetett.</p>
            <p>
               <hi>II. Nándor,</hi> hogy a protestánsok kiirtására tett fogadalmát
               beváltsa, kockára tette valamennyi koronáját.</p>
            <p> Elkezdte az erőszakos intézkedéseket legelőször Csehországban, mikor még <hi>Mátyás</hi> élt.</p>
            <p> Emiatt aztán a cseh protestáns urak a rendeleteket végrehajtó prágai tanácsurakat
               kihajigálták az ablakon. S ezen a mozzanaton kezdődött meg az az istentelen háború,
               amit <hi>„harmincesztendős háborúnak”</hi> nevez a történelem, s mely
               egész Európát lángba-vérbe borítá – „Istennek nagyobb dicsőségére.”</p>
            <p> A fellázadt csehek <hi>Thurn</hi> gróf vezénylete alatt egész Bécsig
               hatoltak, s körülfogták magát a császári várlakot. És <hi>II. Nándor
                  királynak</hi> hallania kellett a kiáltozást, hogy menjen kolostorba gyermekeivel
               együtt, sőt a szobáiba berontó <hi>Thonradl Tamás</hi> és 16 morva,
               cseh nemes úr a király szemébe szórt szitkok és fenyegetések közt követelte, hogy
               vonja vissza sérelmes rendeleteit. <hi>II. Nándor</hi> a fenyegetésekre
               azzal felelt, hogy letérdelt a feszület elé, és megújítá azt az esküt, amit a
               protestánsok kiirtására tett, szembenézve dühös ellenfeleivel. Ekkor megharsantak a
               felmentő csapatok kürtjei, melyek sietve jöttek a Dunán alá, a szorongatott királyt
               megszabadítani.</p>
            <p> Most már aztán tudhatta mindenki, hogy mit várhat attól a vasakaratú királytól, aki
               a feje fölé emelt pallosok közepette is megújítá rettentő fogadalmát.</p>
            <p>
               <hi>Pázmány</hi> is, amióta prímás lett s megszűnt a jezsuita rend
               tagja lenni, elveté az eddig használt szellemi fegyvereket, s mint egyházfejedelem
               nyílt erőszakot tanácsolt a protestánsok ellen, s azt országszerte is foganatba
               vették. Egy általános jajkiáltás hangzott végig az egész országon.</p>
            <p> Meghallá azt <hi>Bethlen Gábor,</hi> Erdély fejedelme, s mint
               nemzetéhez és vallásához hű vezér (ki a Bibliát 28-szor olvasta végig életében) a
               megtorló kardhoz nyúlt, s hadseregeivel betört Magyarországba.</p>
            <p> Nyilatkozványában, mely e támadást követte, ezeket mondja: „Tudva van, hogy a
               protestáns lelkipásztorok száznál több templomból kiűzettek, hogy az utolsó pozsonyi
               gyűlésen az esztergomi érsek (Pázmány) kijelentette, miképpen a protestánsok
               hitvallása az országba hozandó vallonok, spanyolok, olaszok segélyével végképp
               kiirtatik, hogy Magyarország termékeny földjét inkább óhajtja vadállatok, mint
               kálvinista és lutheránus eretnekek lakásául hagyni. A protestáns urak üldöztetnek,
               hivatalaikból elűzetnek. De ami mindennél több, a törökkel értekezletek folynak a
               magyar nemzet kiirtása iránt (mint a hajdúknál említettük). Ezen okból jöttem én
               Magyarországra fegyverrel. Királyi méltóságról, országfoglalásról szó sincsen
               közöttünk, a népek s országok, kiváltképpen pedig a magyar nemzet java: az elnyomott
               vallási szabadság forog egyedül fenn, s ez is nem úgy, hogy valamelyik vallás
               kiirtassék, vagy csak meg is sértessék, hanem hogy valamennyinek egyenlő szabadsága
               helyreállíttassék.”</p>
            <p> Amint <hi>Bethlen</hi> felemelte a szabadság zászlaját, az egész
               ország alája állt. Legelőször elfoglalták <hi>Kassát,</hi> s míg ő maga
               a derékhadával csak <hi>Debrecenig</hi> jött, már a felkelő magyarok
               behódoltatták egész Felső-Magyarországot s a hatalmas várerősséget, <hi>Érsekújvárt</hi> egy kézcsapással bevették. A jezsuiták tábora Győrig, Komáromig
               meg sem állt előttük.</p>
            <p> A kassai országgyűlésen a rendek <hi>Bethlent</hi> „elöljárójokká”
               választották, s a vallásegyenlőséget törvénybe iktatták.</p>
            <p> Innen a fejedelem hadseregével gyorsan felvonult Morvaország határáig, ahogy
               megígérte a morva–cseh felkelő rendeknek, s tízezer embert beküldött Morvába, azoknak
               a segítségükre. Ezek egyesültek is <hi>Thurnnal,</hi> s a király
               hadvezéreit, <hi>Dampierre-t</hi> és <hi>Bouquoit</hi>
               Morvából kiszorították.</p>
            <p> Maga <hi>Bethlen</hi> Magyarország akkori fővárosa, <hi>Pozsony</hi> ellen fordult. A város fölmentésére siető osztrák sereget szétverte,
               mire a pozsonyi polgárság kapuit megnyitá előtte. A várban a nádor volt és a
               koronaőrök, <hi>Bethlen</hi> biztosító szavaira azok is harc nélkül
               átadták neki a várat a szent koronával együtt.</p>
            <p> Erre aztán <hi>Bethlen</hi> egész Bécsig vitte a seregét, s<hi> II. Nándor király</hi> hadvezéreit átkergetve Bécsig a hidakon s
               Bécsújvárost elfoglalva, hazasietett Pozsonyba országgyűlést tartani.</p>
            <p> Ez országgyűlést <hi>Forgách,</hi> a nádor hívta össze, de <hi>Pázmány</hi> nem jelent meg rajta, s a hozott határozatok ellen
               tiltakozott.</p>
            <p> Ezalatt a cseh–morva rendek letették <hi>II. Nándort</hi> a
               királyságból, s helyébe <hi>Frigyes</hi> pfalzi grófot választák
               királyul. A magyar rendek is hasonlót akartak tenni <hi>Bethlennel,</hi> de ő azt nem fogadta el.</p>
            <p> Ekkor aztán egy esztendőre fegyverszünetet kötöttek egymással a király és a
               fejedelem, amire mind a kettőnek szüksége volt az új háborúra való készületek
               végett.</p>
         </div>
         <div type="chapter">
            <head>A nikolsburgi béke</head>
            <p> Az igazi háború még csak most kezdődött, mert európai hadjárattá ígérkezett
               lenni.</p>
            <p> Az egyik oldalon volt a <hi>„liga”,</hi> a másikon az <hi>„unio”.</hi>
            </p>
            <p> Amazt képezték a német katholikus fejedelmek, a pápa és a spanyol király; emezt a
               német protestáns uralkodók, a magyarok, csehek és morvák; pénzbeli és erkölcsi
               segéllyel támogatták az angol, svéd, dán és hollandi királyok.</p>
            <p> A fegyverszünetet mind a két fél hiú békealkudozásokkal tölté, ami csak az
               előkészületek eltakargatására szolgált kölcsönösen.</p>
            <p>
               <hi>A besztercebányai</hi> országgyűlésen végre mind a két fél
               kettészakította az egyezkedés fonalát, s a rendek megválaszták <hi>Bethlen Gábort</hi> Magyarország királyának. De <hi>Bethlen</hi>
               megkoronáztatni nem engedte magát, bárha kezében volt a korona.</p>
            <p> És nemcsak <hi>II. Nándor</hi> királyt tették le a trónról az ország
               rendei, hanem <hi>Pázmányt</hi> is a prímási székből, száműzve őt mint
               a közbéke háborgatóját, a többi katholikus püspököknek évi fizetését megállapították
               2000 frtban. Az egyház birtokát államvagyonnak nyilváníták.</p>
            <p> Ezzel meg volt kezdve a háború.</p>
            <p>
               <hi>II. Nándor</hi> király is készen volt már. <hi>Bouquoi</hi> és <hi>Dampierre</hi> tábornagyai alatt 30 ezer embere
               állt Csehországban; ugyanannyit hozott <hi>Spirola</hi>
               Spanyolországból; amivel Németország belsejéig hatolt. <hi>Bethlen</hi>
               hadvezérei azonban elfoglalták az egész Dunántúlt, ő maga bevette Nyitrát, s Hainburg
               várát vette ostrom alá Ausztriában. Ezt abba kellett hagynia, mert <hi>Dampierre</hi> nagyobb haderővel jött ellene, s Pozsonyt kezdte vívni.</p>
            <p> A cseh ellenkirály ezalatt addig késlekedett <hi>Bouquoi</hi> seregét
               megtámadni, míg az egyesülni tudott a segélyére jövő bajorokkal és spanyolokkal, s
               maga kereste fel <hi>Frigyes</hi> táborát Prága alatt, s ott a<hi> „Fehérhegy”-</hi>nél eldöntő csatára kényszeríté. Az ütközet a
               csehek teljes összezúzatásával végződött. Ettől a naptól keletkezik Csehország
               alkotmányos önállóságának elvesztése. <hi>Frigyes,</hi> az ellenkirály
               elfutott Prágából, a jezsuiták visszatértek, s az összefogdosott protestáns papokat
               mindazokkal a kegyetlenkedésekkel végezték ki, amiket a spanyol inquisitio és
               autodafék példáiból eltanultak.</p>
            <p> Ezzel a szerencsétlen nappal azután <hi>Bethlen Gábor</hi> egyedül
               maradt a csatatéren, megfosztva minden szövetségestől. A török szultán nem segíté,
               mert maga is személyesen háborúskodott akkor a lengyelekkel. Sőt az osztrákoktól
               megfizetett budai basa, <hi>Karakás Mehemed</hi> még ellene fordult, s
               a háta mögött Vác városát ostrommal bevette.</p>
            <p> Még ez sem volt elég. Maguk a magyarországi főurak nagyrészben elpártoltak tőle,
               száztizenkét magyar nemes úr titkon <hi>Bouquihoz</hi> küldött,
               értesítve, hogy amint bejön a határon, rögtön mellé állnak. Meg is tették. <hi>Colalto Eszterházy Miklóssal, Bouquoi Forgáccsal</hi> egyesülten
               sorba foglalták el a felső-magyarországi várakat; a megyéket <hi>II.
                  Nándor</hi> király hűségére eskették: <hi>Bethlen Gábor</hi> kezében
               nem maradt más, mint a nemzeti és vallásszabadság zászlója.</p>
            <p> És ő akkor, ezzel a zászlóval kezében, magára hagyatva mindenkitől: nem követve
               másoktól, mint a szabadság és a haza lángoló híveitől, szétverve valamennyi
               ellenségét, az árulókkal és átpártolókkal egyetemben: elfoglalta váraikat <hi>„rettenetes vitézséggel, minőhöz fogható kevés</hi>
               <hi>van a historiában”.</hi> A két hírhedett császári tábornagy, <hi>Dampierre</hi> és <hi>Bouquoi</hi> maga is elesett a
               véres ütközetekben, az utóbbi Érsekújvár alatt, hol egy <hi>Csongrádi</hi> nevű hajdú verte át kopjával; a német sereg valamennyi öreg
               ágyúját mind otthagyva futott szétziláltan Komáromig.</p>
            <p>
               <hi>Forgách Nándort,</hi> ki szintén velük volt, e rémhírre megütötte a
               szél.</p>
            <p> A Dunán túl pedig ugyanakkor <hi>Batthyány Ferenc, Bethlen</hi>
               tábornoka vitte a szabadság zászlóit diadalról diadalra: a hadaival egész Bécs
               elővárosáig száguldozott.</p>
            <p>
               <hi>Bethlen Gábor</hi> egyedül a maga erejével és hadvezéri
               tehetségével vívta ki e győzelmet a szent liga leghíresebb vezérei s legvitézebb
               hadseregei ellen.</p>
            <p> E diadal után csatlakozott hozzá <hi>János György,</hi> a brandenburgi
               herceg egy 9000 főnyi dandárral s a császári táborból átpártoló morva ezredek.</p>
            <p>
               <hi>II. Nándor</hi> belátta, hogy jó lesz békét kötni ezzel az
               ellenfelével: mindenáron.</p>
            <p>
               <hi>Bethlen</hi> is készen volt arra. Látta, hogy segítséget neki sem
               Európa, sem Ázsia nem ad. Ellenben Magyarországnak mindene kockára van téve. Ha az
               vakra fordul, a csehek sorsára jut a nemzet és a vallás.</p>
            <p> Megkötötték azt a békét, aminek <hi>„nikolsburgi”</hi> a neve.</p>
            <p> Ebben újólag megerősíttetik a protestánsok szabad vallásgyakorlata s az ország
               alkotmánya.</p>
            <p>
               <hi>Bethlen Gábort</hi> a császár kinevezi német birodalmi herceggé,
               átadja az Erdéllyel határos vármegyéket, fizet neki több százezer forintot; élte
               fogytáig birtokul adja neki <hi>Oppeln</hi> és <hi>Ratibor</hi> hercegségeket; s az ország sérelmeinek megorvoslása végett Sopronba
               országgyűlést hirdet.</p>
            <p> Ezzel a háború – ez alkalomra – a király és a nemzet között befejeztetett.</p>
            <p>
               <hi>A soproni</hi> országgyűlésen, melyet <hi>II.
                  Nándor</hi> király személyesen nyitott meg, a nádorválasztásnál a protestáns <hi>Thurzó Szaniszló</hi> 80 szavazattal választatott meg, a katholikus
               Eszterházy Miklós 65 szavazata ellenében.</p>
            <p> Ez mutatja, hogy mily túlnyomó erőben volt akkor a protestantizmus
               Magyarországon.</p>
         </div>
         <div type="chapter">
            <head>Leánykérés kardmarkolattal</head>
            <p> A békét megkötni, de azt meg nem tartani: ez is jezsuita elv volt. Valahányszor
               Németországban <hi>Tilly</hi> és <hi>Wallenstein</hi> a
               protestánsok fölött egy-egy győzelmet arattak, <hi>II. Nándor</hi>
               király kormánya itt Magyarországon mindannyiszor utánozta a protestánsok elleni
               kegyetlenkedéseit.</p>
            <p> Ennek is meg volt a correctivuma.</p>
            <p> Valahányszor <hi>II. Nándor</hi> kormánya megszegte a békekötés
               alaptételeit, <hi>Bethlen Gábor</hi> mindannyiszor itt termett
               Magyarországon hadsereggel, s farkasszemet nézett <hi>Wallensteinnel.</hi> Mikor aztán jól kiéheztette a német tábort, megpuhította a
               német kormányt, akkor ismét megkötötte velük a békét.</p>
            <p> Volt itt már <hi>bécsi</hi> békekötés, <hi>pozsonyi</hi>
               békekötés, ami mind azt bizonyítja, hogy milyen nagy hiányossága lehetett itt a
               békességnek.</p>
            <p> A sok háborúnak azzal hitt véget vethetni <hi>Bethlen Gábor,</hi> hogy
               megkérette nőül (özvegyember volt) <hi>II. Nándor</hi> leányát, <hi>Cecilia Renatát.</hi>
            </p>
            <p> Azt nem adták neki, hanem kerestek számára más ülve maradt hercegasszonyokat,
               egyszer egy <hi>toscanai</hi> hercegnőt, azután egy<hi>
                  modenai</hi> hercegnőt, majd meg egy<hi> Nevers</hi> hercegnőt,
               azután a császár <hi>kisebbik leányát,</hi> hanem az még rútabb volt,
               mint nénje, utoljára összekerítették <hi>Brandenburgi Katalin</hi>
               hercegnővel, akivel meg is ülte a menyegzőjét fejedelmi pompa között.</p>
            <p> Menyegzője után kezdette meg a harmadik hadjáratát Magyarországon <hi>II. Nándor</hi> ellen, mely a<hi> pozsonyi</hi> békességgel
               végződött valami nevezetes csaták nélkül.</p>
            <p> Azontúl aztán <hi>Bethlen</hi> nem visel több háborút <hi>II. Nándorral,</hi> hanem a lengyel királyi trónt igyekezett
               elfoglalni.</p>
            <p> E szándékát meghiúsította a halál. Néhány perccel kimúlása előtt e szavakat írta le
               papírra: <hi>„Ha Isten velünk, kicsoda ellenünk? Senki nincsen
                  bizonyára.”</hi>
            </p>
            <p> Életírója, <hi>Kemény János,</hi> így szól felőle:</p>
            <p> „Eszes, vitéz, kegyelmes, liberális, takarékos, munkában fáradhatatlan, külső
               tekintetében oroszlán, conversatiójában nyájas, józan életű, istentiszteletben buzgó,
               szegényeken könyörülő, egyházi rendeket tiszteletben tartó, tápláló, eklésiákat
               építő, segítő, alapító, tudósok disputáiban gyönyörködő, a hazafiaknak atyjuk, a
               vitézlő rendeknek jó tanítójuk, tükörük, haragját mérséklő, nem kegyetlen,
               vérszomjazó, de hamar megengesztelődő. Künn magát nagy autoritással, belső szolgái
               közt nyájas szelídséggel viselő, jó lovakban, fényes öltözetekben, muzsikában,
               építésben, fejedelmi vendégségben és táncokban is, de nem részegségben gyönyörködő.
               Különös gondja volt az iskolákra, nemzetének tudományos kiképeztetésére, a főiskolát
               gazdagon adományozta, külföldről nagy hírű német tanárokat hozott be s a német
               egyetemeknél alapítványokat tett magyar ifjak számára. És Erdély adóját
               leszállította.”</p>
            <p> Lehet-e fejedelemről több magasztalást elmondani?</p>
         </div>
         <div type="chapter">
            <head>Apró fejedelmek</head>
            <p> Minő magasztos hivatása volt a kis Erdélynek: ellenőre, mentsvára lenni a
               szabadságnak, az alkotmányos jogok terén éppen úgy, mint a hit és lelki meggyőződés
               világában. A maga kétmilliónyi népével, amiből csak fele volt magyar, oltalmat
               képezni az egész magyar birodalom felett: védelmére készen állni idegenek, zsarnokok
               és fanatikus hitterjesztők erőszaka ellen.</p>
            <p> Teljesítette is ezt a feladatát Erdély híven, kitartóan, azok alatt a nagyszellemű
               fejedelmei alatt, akik a vitézséget a bölcsességgel, a szabadságszeretetet az okos
               türelmességgel, a saját nemzetük bálványozását a más nemzetbeliek szövetséges
               barátságával tudták egyesíteni.</p>
            <p>
               <hi>Bocskay István, Bethlen Gábor</hi> fényes neve mellé még odaírható
                  <hi>I. Rákóczy György,</hi> aki elődei feladatát folytatva, még
               egyszer végighordozá Magyarországon a szabadság zászlóit, s a <hi>linzi</hi> békekötéssel újból kierőszakolta, hogy a protestánsoknak 90 templomot,
               mit tőlük elvettek, visszaadjanak.</p>
            <p> Utána azonban következik öt erdélyi fejedelem: <hi>II. Rákóczy György,
                  Rhédey Ferencz, Barcsay Ákos, Kemény, János, Apaffy Mihály,</hi> akiknek nem
               szentelhet a história külön fejezetet, annyira egymás hegyin-hátán, néha hármasával
               is egymás nyakában ülve, uralkodtak: ha ugyan uralkodásnak nevezhetni az ő
               szorongattatásokban kifogyhatatlan állapotjukat.</p>
            
            <p>
               <hi>II. Rákóczy György,</hi> aki az apja után kapta örökségül az
               erdélyi fejedelemséget, bárcsak annak a szellemét is örökölte volna, de őbenne egy
               rossz szellem lakott, mely ha fejedelmi főket száll meg, pusztítóbb a döghalálnál: a
               nagyravágyás démona.</p>
            <p> Nemhogy örült volna annak, hogy ifjú létére ilyen magas polcon ülhet, ahonnan őt
               egész Európa meglátja s barátságát mindenki óhajtja: ő elindult magának ellenséget
               keresni.</p>
            <p> És kereste azt a legkárhozatosabb okból: hódításvágyból, és kereste ott, ahol a
               magyarnak csak jó barátot, csak szövetségest kellett látni, a lengyel nemzetben.</p>
            <p> Fejébe vette a nyavalyás, hogy ő elfoglalja, onnan Erdélyből, a lengyel királyságot
               s lesz Lengyelország királya, ahogy <hi>Báthory István</hi> volt.</p>
            <p> Csakhogy <hi>Báthory Istvánt</hi> hívták a lengyelek, ő pedig csak
               képzelte, hogy hívják.</p>
            <p> Két magas pártfogója volt: a német császár meg a török császár.</p>
            <p> Amott is: Ausztriában és Magyarországon, miután három egymás után következő
               Ferdinánd adta át egymásnak örökségül a 30 esztendős háborút, ennek az utólja <hi>Lipót</hi> kezébe került; emitt meg egy szultánt letettek, a
               másodikat megfojtották, a harmadikat a bolondokházából hozták elő, oda megint
               visszadugták; a negyedikben aztán megnyugodtak: ez még csak 12 esztendős volt. Itt
               nagyvezérek és szultán-anyák uralkodtak, amott meg jezsuiták és aulicusok.</p>
            <p> Hanem azért ezeknek mind több eszük volt és több jó akaratuk Erdély iránt, mint
               magának Erdély választott fejedelmének, mert megmondták neki előre a németek is, a
               törökök is, hogy ne menjen Lengyelországra; fenyegették, letiltották: nem hallgatott
               rájuk.</p>
            <p> Hát hogy nem hallgatott se németre, se törökre, az szép volt tőle, de elég hiba
               volt, hogy a saját nemzetére sem hallgatott. Itthon sem kellett a lengyelországi
               hódító hadjárat senkinek. De hisz ő a saját országos rendjeit nem is kérdezte ez
               iránt, hanem összegyűjte egy nagy hadsereget, s bement vele Lengyelországba. Mikor
               aztán egész Krakkóig eljutott, azt el is foglalta, akkor vette észre, hogy őtet a
               lengyelek nem kínálják semmiféle koronával, hanem igen kardéllel és kopjaheggyel.
               Azok nem örülnek az ő idejövetelének, hanem haragusznak érte. Aztán se a svédek, se a
               muszkák nem jönnek a segítségére, ahogy ő hitte: ellenben a két szövetségese, a<hi> kozák</hi> meg az <hi>oláh,</hi> amint telerabolta
               magát, otthagyja és siet haza.</p>
            <p> Most aztán már szívesen ment volna haza ő is – ha lehetett volna. De egyfelől
               elállták az útját <hi>Lipót</hi> császár seregei meg a 13 szepesi város
               lengyel grófja, akik a lengyelek segítségére jöttek az ő oldalába; másfelől meg a
               török szultán küldé a hátába a krímiai tatár kánt kétszázezer tatárral, hogy őt
               engedetlenségéért megfenyítsék. <hi>György</hi> fejedelem négy tűz közé
               lett szorítva.</p>
            <p> Amint ezt megorrontá, ő maga nagy okosan a serege egy részével kiugrott a Kárpátokon
               keresztül Magyarországra: a hadai zömét otthagyva <hi>Kemény János</hi>
               vezérlete alatt a maguk sorsára. Azokat mindenestől elfogta a tatár kán, s gyalog
               hajtá el valamennyit Krímiába, s ott használta őket a legaljasabb rabszolgamunkára,
               etetve moslékkal s traktálva korbáccsal, s iszonyú váltságdíjat követelve értük. A
               tatárok csak váltságdíjat, de a török nagyvezér még azt is követelte, hogy az
               erdélyiek az engedetlen fejedelmet azonnal tegyék le, s válasszanak helyébe más <hi>„emberséges embert”</hi> maguk közül.</p>
            <p> A szamosújvári diaetán erről volt a szó. Felgyülekeztek erre még az asszonyok is,
               egész sereggel, akiknek az uraik tatár rabszolgaságban sínylődtek, s követelték
               ostromolva, hogy a fejedelem váltsa ki a saját pénzén férjeiket, akiket rabságra
               adott. Ezt II. György nem tette, sőt még a <hi>Bethlen Gábor</hi>
               hagyományát is, amit rendkívüli esetekre tett le Fogarasban a nemzet számára, 80 ezer
               aranyat, az anyjával elvitette Patakra. Ekkor aztán a rendek letették a
               fejedelemségből, s megválasztották helyébe a jó <hi>Rhédey
                  Ferencet.</hi>
            </p>
            
            <p>
               <hi>Rhédey Ferencnek</hi> minden íze becsületes ember volt; de olyan
               íze egy sem volt, amely fejedelemmé lenni vágyott volna.</p>
            <p> Amint egyet roppant alatta a fejedelmi szék, azt mondta, hogy leszáll róla,
               ültessenek rá mást.</p>
            <p> Egyebet nem tett.</p>
            <p> A rendek aztán választottak egy harmadik fejedelmet, <hi>Barcsay
                  Ákost.</hi>
            </p>
            
            <p>
               <hi>Barcsay Ákos</hi> nagyon szerette volna magának a fejedelemséget,
               amíg baj nem lett belőle; mikor baj lett, akkor elment tőle a kedve. Valami ötször
               lemondott a trónról, s ugyanannyiszor megint felmászott rá.</p>
            <p>
               <hi>II. Rákóczy György</hi> nem akarta engedni a maga trónját,
               visszahelyezte magát erőhatalommal a fejedelemségbe; egy pásztor kikergette Erdélyből
               az ellenfejedelmet, <hi>Barcsay Ákost:</hi> az megint visszajött s őtet
               kergette ki; utolja felé hőstetteket művelt a csatában II. György; egyszer a szultán
               seregeit a budai basa alatt <hi>Nagyszőlősnél</hi> úgy megverte, hogy
               annak fele serege ottveszett. Végül aztán <hi>Nagyvárad</hi> közelében
               a túlnyomó török tábor ellen vitézül harcolva elesik. Egymaga tizenhét törököt
               levágott, s csak azután, hogy a sisakját elveszté a fejéről, kapott halálos sebet,
               még akkor is keresztülvágta magát az ellenségen, hogy övéihez mehessen meghalni.</p>
            <p> Milyen derék ezredeskapitány vált volna belőle, ha a balvégzet a fejedelemsüveget
               nem vágta volna a fejéhez.</p>
            <p> Most azután a szultán, hogy <hi>Barcsay Ákos</hi> uralkodását jól
               megerősítse Erdélyben, ráereszté az országra az egész tatár sereget. Ezek a
               kutyafejűek végigpusztították egész Erdélyt, bevették Gyulafehérvárt: el is
               rombolták. <hi>Bethlen Gábor</hi> gyönyörű könyvtárát a piac közepén
               máglyában égették, kilencvenötezer embert, mint a barmot, rabságra elhajtottak; innen
               betörtek Magyarországra, azt végtől végig dúlták, égették, még a morva határon is
               átcsaptak. Ez volt a török padisah atyai fenyítése szófogadatlan gyermekei iránt.</p>
            <p> Ekkor aztán az erdélyi rendek letették <hi>Barcsayt</hi> s a krími
               rabságból magát roppant sarcon kiváltott <hi>Kemény Jánost</hi>
               választották meg fejedelemnek. Az pedig derék hadvezér volt, s haddal jött <hi>Barcsayra.</hi>
            </p>
            <p>
               <hi>Barcsay</hi> e szorongattatásában elszedette az uraktól az ezüst
               marháikat s pénzt veretett belőlük, e fölirattal: <hi>„Könyörülj
                  rajtunk, óh, uram, mert elveszünk!”</hi>
            </p>
            <p> Kívánsága <hi>meghallgattatott,</hi> mert <hi>Kemény
                  János</hi> az ütközetben őt testvérével együtt levágta.</p>
            <p> De mármost ez meg a töröknek nem tetszett. <hi>Kemény János</hi> a
               német császárhoz húzott, azt hívta segítségre. Az küldött is neki segélyt, de <hi>nem jött.</hi>
            </p>
            <p> A török pedig fogott magának <hi>Ebesfalván</hi> egy jámbor
               nemesembert, kinek soha esze ágában sem volt fejedelemmé lenni: azt kényszeríté a
               fejedelemséget elfogadni: <hi>Kemény Jánost</hi> pedig a csatában
               megölte. – És így maradt utoljára az erdélyi fejedelmi süveg, melyet egykor annyi
               fény, annyi babérkoszorú körített, melyet <hi>Bocskay</hi> és <hi>Bethlen</hi> sem Szent István, sem Dukász Mihály koronájáért el nem
               akart cserélni: most néhány év múlva annyi kapkodó kéz által egymás fejéről
               lerángatva, földre dobva, meggázolva, bogláraitól megfosztva, hírétől megvedelve; s
               ami legrosszabb, idegen potentátok előtt annyiszor megemelgetve, a most már egészen
               hozzáillő jámbor <hi>Apaffy Mihályra,</hi> aki aztán a fejével egészen
               elveszett ebben a süvegben.</p>
            
            <p>
               <hi>I. Apaffy Mihály</hi> szintén az apró fejedelmek sorába tartozik;
               de az igazságos szemlélőnek el kell róla ismerni, hogy semmi rosszat nem tett, amíg
               fejedelemsége tartott.</p>
            <p> Mikor <hi>Köprili Ahmed,</hi> a mindenható nagyvezér, rengeteg hadával
               Magyarországra betört s a császári sereget <hi>Párkánynál</hi>
               megverte, <hi>Érsekújvárt</hi> nagy gyorsan ostrommal megvette: ebben a
               hadjáratban <hi>Apaffy Mihály</hi> is részt vett mint fejedelem, – <hi>harmincadmagával.</hi> Többen nem vállalkoztak az expeditióra. Ő
               felhívta a nemes urakat, hogy jöjjenek; de ha nem jöttek, nem tehet róla.</p>
            <p> A török táborból bocsátott is ki egy felhívást a magyar nemzethez (alkalmasint
               Köprili diktálta) , melyben felhívja, hogy fogjon a szavára fegyvert, itt a jó
               alkalom, visszavívni ősi szabadságát, megtorolni sűrű sérelmeit! – Hajh, <hi>Bocskay, Bethlen</hi> idejében egy ilyen felhívás milyen zendülő
               visszhangot keltett hegyen és rónán! Hogy támadtak minden szavától fegyveres dandárok
               elő a földből, hogy repültek a zászlók a diadalra! Pedig sérelem most is volt elég;
               mert hisz a németnek meg a jezsuitának volt rá gondja, hogy a panasz mindig
               toronymagasra nőjön fel Magyarországon. Hanem biz a magyar ezúttal fidibuszt csavart
               az erdélyi fejedelem proclamatiójából, s pipára gyújtott vele. <hi>Wesselényi</hi> nádor gúnyosan felelt rá: „Isten a bizonyságunk, szánakozással
               olvastuk <hi>Apaffy Mihály</hi> úr levelét, ki maga meztelen lévén,
               másnak kincseket ígér. Vajon mi szabadsága van magának is Erdélyben, hol egy pár jó
               karmazsincsizma elviseléséig hét fejedelem váltá fel egymást. Vagy a török
               ígéreteiben bízzunk-e, ki barmok gyanánt az emberekből is tizedet szed? Kedves
               nemzetem! Tudod, mi vár rád a török uralma alatt? Előbb kiszívnák zsírodat, aztán
               azokat, kiket most »méltóságos, nagyságos, főtisztelendő, nemes, nemzetes, okos«
               címekkel hívogatnak, a hódolat után majd így szólongatnak: Te N. N. disznólélek,
               beste lélek karafia, hódolt jobbágy, meghagyjuk, parancsoljuk neked, hogy ezen úri
               címeres levelünket látván, hozd azt, meg amazt, ha napjára itt nem lészen, még az
               édesanyád szopta teje is keserűvé válik a szádban!”</p>
            <p>
               <hi>Apaffyt</hi> haza is küldé aztán a török, hogy ápolja otthon a
               testét, amiben ő nem is mulaszta semmit: három vödör bornak meg tudván felelni egy
               ülő helyében.</p>
         </div>
         <div type="chapter">
            <head>II. Zrínyi Miklós és Montecucccoli</head>
            <p>
               <hi>A második Zrínyi Miklóst,</hi> mint költőt is, fényesebb csillagai
               közé számítja a magyar: ő énekelte meg Szigetvár elestét, s hőskölteményéhez
               kardcsattogás adta a zenekíséretet.</p>
            <p> Törhetetlen híve volt a koronázott királynak, <hi>Lipótnak,</hi> mint
               Horvátország bánja, kitűnő kormányzó és diadalmas hadvezér. A törökök Stambulban <hi>„vastuskó”</hi> címmel tisztelték meg a tőle kapott kemény
               csapásokért.</p>
            <p> Mégsem őt állíták a hadsereg élére, hanem az olasz <hi>Montecuccolit.</hi> Ezt pedig sok szó érte amiatt, hogy seregével <hi>Kemény János</hi> fejedelemnek segítségére nem sietett, s azzal
               Erdélyt el hagyta veszni; Magyarországon is mindig késedelmeskedett; amíg <hi>Zrínyi Miklós egy</hi> diadalmas hadjáratban a törökök eszéki hídját
               elrombolta, azalatt <hi>Montecuccoli</hi> a derékseregével tétlen
               nézte, hogy rombolja el a <hi>Zrínyi</hi> által épített hatalmas <hi>Zerinvárt</hi> a török nagyvezér, kiverte belőle a német őrséget.
                  <hi>Montecuccoli</hi> magát <hi>Zrínyit</hi> sem
               engedte a vára segítségére menni.</p>
            <p> Emiatt örökös volt az ungorkodás a két nagy tehetségű vezér között, az ország
               kárára.</p>
            <p>
               <hi>Montecuccoli Zrínyi</hi> Zerinvárát <hi>juhakolnak</hi> nevezte, aminek az volt az oka, hogy mikor a török követ panaszt
               tett amiatt, hogy <hi>Zrínyi</hi> új erősséget épített a Dráva mellett,
                  <hi>Zrínyi</hi> azt felelte tréfásan: <hi>„Ha én
                  juhaklom körül kerítést emeltetek a farkasok és medvék ellen, ahhoz nem kérek a
                  császártól engedelmet.”</hi>
            </p>
            <p> Ellenben <hi>Montecuccoli</hi> Szentgotthárdnál fényesen megverte a
               nagyvezér derékhadát, s ezzel véget vetett az egész török hadjáratnak. Segítettek
               neki ebben a győzelemben a francia segédcsapatok <hi>Coligny</hi> és
                  <hi>La Feuillade</hi> herceg alatt. Rég ideje, hogy francia és
               magyar seregek egy hadsorban harcoltak közös ellenség ellen. Mikor a hajporos hajú,
               borotvált arcú francia lovagokat meglátta maga ellen rohanni <hi>Köprili,</hi> azt mondá: „Hát ezek a <hi>leányok</hi> mit akarnak
               itten?” A karjaik megmondták neki, hogy mennyire férfiak!</p>
            <p> A diadal oly nagy, az ütközet annyira döntő, hogy a török porta jónak látta húsz
               esztendő tartamára békét kötni <hi>Lipóttal.</hi> Igaz, hogy olyan
               föltételek alatt, melyek mind a törökök számára voltak kedvezők.</p>
            <p> Tehát húsz esztendő volt megnyerve <hi>I. Lipót</hi> számára, hogy
               azalatt országai belső rendezésével foglalkozzék.</p>
            <p> Istentől engedett drága két évtized! Mire lett fordítva?</p>
            <p> Kevés hóval a diadal után <hi>Zrínyi Miklós,</hi> a költő, a hős,
               dicstelen halállal veszett el a vadászaton. Egy vadkan ölte meg; de a gyanú is ki van
               fejezve, hogy ellenségei a bécsi udvarnál lövették őt agyonorozva, megvesztegetett
               cseh jágere által: amit ugyan a szemtanú Bethlen Miklós megcáfol.</p>
            <p>
               <hi>Zrínyi</hi> hangosan kikelt a szégyenteljes <hi>vasvári</hi> békekötés ellen. Amiatt Bécsbe felhívták, s midőn barátai
               figyelmeztették rá, hogy ott baj érheti, azt mondá: <hi>„Conscia mens
                  recti famae mendacia ridet.” (Az</hi> igaz lélek neveti a hír hazugságait.) S el
               volt szánva fölmenni a trón elé és tiltakozását indokolni.</p>
            <p> Ezt a szándékát kellett megakadályozni a kora halálnak.</p>
            <p> Zrínyi Miklóst így írja le kortársa, Bethlen Miklós:</p>
            <p> Igen tudós, vitéz, nagy tanácsú, nemzetéhez buzgó, vallásában nem babonás, képmutató
               és üldöző, mindent igen megbecsülő, nemes, adakozó, józan életű, az igazmondókat
               szerető, részegest, hazugot, gyávát gyűlölő, nagy és szép termetű, lelkű és ábrázatú,
               szóval magyar ember hozzá hasonlatos Bethlen Gábortól fogva máig nem volt.</p>
            <p> A végzetes vadászatot így írja le Bethlen:</p>
            <p> „November 18-án szép idő járván, erdei disznókra menénk hintón. Ő maga levetvén a
               nagy bő csizmát, melyeket a telekes bocskorra is felvonhatott, puskával beméne és
               szokása szerint csak egyedül bujkálván, löve egy nagy emse disznót. – Ezzel
               kisereglénk a hintóhoz, hogy hazatérjünk. Azonban odahozá a fátum egy Póka nevű
               vadászát, ki monda horvátul: Én egy nagy vadkant sebesítettem meg, ha utána mennénk a
               vérén, könnyen elverhetnők. Erre Zrínyi azt mondá a többi vadásztársainak, hogy csak
               maradjanak itt, beszélgessenek: ő maga lóra kapott, puskával kezében, Póka után
               elnyargala: utána egy Maglani nevű savoyai gavallér, Guzics öccse, meg egy Angelo
               nevű kedves olasz inasa és a vadásza nyargalának. Egyszer csak ihol hamar nyargal
               Guzics, mondja a bátyjának: „Hamar a hintót, oda az úr!” Menénk, amint hintó
               nyargalhat és aztán gyalog a sűrűbe befuték én. Hát ott fekszik. Még a bal kezében az
               ér gyengén lüktetett, de szeme sem volt nyitva, sem szólott, csak meghala. Maglani
               így beszélte: hogy amint Póka után bement a vad vérén az erdőbe, míg ők a lovakat
               kötözték, csak hallják a jajszót. Póka szava volt. Maglani legelől érkezik. Póka egy
               horgos fán, az úr arccal a földön s a kan a hátán: ő hozzálő, elfut a disznó, érkezik
               Guzics és Angelo, az úr fölkel s mondja: „Rútul bánék velem a disznó, de ihol egy fa,
               melyet csatákon is magával hordozott zsebében, állítsátok meg a sebnek vérét vele, ez
               arra igen jó.” Eléggé próbálták vele, de hiába; csak elfolyt vére, s először ülni,
               azután feküdni s végre csak meg kellett halni: mert a fején három seb vala; a
               harmadik a fülén alól a nyak csigájának ment be, s minden inakat kettészakasztott, ez
               ölte meg. Rettenetes sírás lett az erdőben, még a gyermek is siratta.”</p>
            <p> Hanem azért mégiscsak közhit maradt az, hogy Zrínyit, a költőt, a hadvezért a bécsi
               udvarnál levő ellenségei ölették meg e vadászaton.</p>
         </div>
         <div type="chapter">
            <head>A murányi Venus</head>
            <p> A jó <hi>Gyöngyössy</hi> poémája után, s a vígjátékírók komédiáiból
               ismeri ezt a nevet mindenki. Szécsy Mária szép asszony volt, gazdag özvegy, kinek a
               férje orgyilkos kéz által esett el, s azzal a vára és birtoka az özvegyére maradt.
               Azon időkben egy vár nem volt valami könnyű örökség. 1644-ben <hi>Rákóczy Zsigmond</hi> járt Magyarországon a hadaival, s a magára maradt özvegy
               várát megrakta saját fegyvereseivel.</p>
            <p> A szomszéd <hi>Fülek</hi> várban <hi>Wesselényi
                  Ferenc</hi> volt a parancsnok a király hadai élén. Fiatal, délceg dalia, rávetette
               a fejét, hogy Murány várát megostromolja: ismerve annak leggyöngébb oldalát, a nő
               szívét. Csakhogy annak elfoglalására éppen olyan levente kellett, mint ő volt. A
               várvívás szerelmi cselszövénnyel egyesült; az ostromlott úrnő egy éjjel kötélhágcsót
               bocsátott le hálószobája erkélyéről a vár legmeredekebb oldalán, mely őrizetre nem
               szorult. Ezen kapaszkodott fel, a légben függve, mint fonalán a pók, legelőször az
               ostromló szerelmes, utána tizenkét bátor vitéze, kiket <hi>Szécsy
                  Mária</hi> belső szobájába bebocsátott. Azután az őrsereg parancsnokát hívatta
               magához. Azt, amint belépett, Wesselényi fogadta és lefegyverzé. Így tett a többi
               tisztekkel is. Az álmos őrséget bezárták a bástyaszobákba, kinyiták a kapukat, és
               azokon a királyi csapatok minden vérontás nélkül rendén bevonultak. Akkor aztán <hi>Wesselényi</hi> victoriát lőhetett: a várral együtt a bájos hölgy
               szíve és keze is az övé lett.</p>
            <p> Idáig írták meg a történetet versekben. Pedig <hi>Szécsy Mária</hi>
               jelleme egész tragikai fenségében csak azután fejlődött ki.</p>
            <p>
               <hi>Wesselényi Ferenc</hi> elfoglalta <hi>Murány</hi>
               várát és annak az asszonyát; de az is elfoglalta őtet. Az asszonyi nemes lélek
               befolyása alatt az ifjú várparancsnok folyvást fokról fokra hágott mind nemzete, mind
               a trón becsülésében, míg végre elérte azt a polcot, mely a magyar nemes előtt
               legmagasabb: nádorrá lett; a király után első emberré, annak a helyettesévé az
               országban.</p>
            <p>
               <hi>Wesselényi Ferenc</hi> egész életén keresztülvonul a bátor, elszánt
               lelkű, a hazáját szerető asszonynak befolyása.</p>
            <p> Huszonhárom év múlva újra előtérbe lép e történelmi fényes alak.</p>
            <p> Már ekkor a kedvenc udvari költője, Gyöngyössy azt mondja róla: „Bizony kegyelmed
               már nem murányi <hi>Vénus,</hi> hanem csak murányi <hi>vén hús”;</hi> de a matronai alak, elmúlt szépsége helyett most erejét bámultatja
               velünk.</p>
            <p> A szentgotthárdi ütközetben a törököt verték meg, és mégis Magyarország esett
               el.</p>
            <p> A bécsi kormány a magyar államférfiak és országgyűlés megkérdezése nélkül, minden
               alkotmányos törvény ellenére, önkényűleg kötötte meg a húsz évre szóló békét, és
               megkötötte olyan föltételek alatt, amik mellett Magyarországnak el kellett
               pusztulnia. Nagyvárad, Érsekújvár a törökök kezében hagyatott, s ezzel egész
               Magyarország prédára volt vetve a török basák rablókalandozásainak. Ahol meg a német
               seregek szállták meg az országot, ott még rosszabb volt az állapot. Hogy azután a
               püspökök se panaszkodjanak, azokat meg rászabadítá a bécsi kormány, hogy ők meg a
               protestánsoktól raboljanak: templomokat, iskolákat, alapítványokat, így aztán
               közakarattal folyt a pusztítás, vérengzés Allah és Mohamed próféta és a három Isten
               nevében széles e Magyarországon.</p>
            <p> Az ifjú királynak, <hi>I. Lipótnak</hi> ekkor kezében volt az egész
               magyar nemzet, mint elődeinek soha. Az egész ország elismerte uralmát, Erdély meg
               volt törve, megalázva, kipusztítva, gyönge fejedelme alatt senkit sem fenyegetett: az
               ős ellenség, az ozman hanyatlásnak indult belbajai miatt: Európa ki volt fáradva;
               mindenki a béke után óhajtozott: idebenn Magyarországon a legelső főurak állták körül
               a trónt. <hi>I. Lipót</hi> király a magyar nemzetből egy olyan gárdát
               alakíthatott háza számára, mely hatalmát törhetetlenné teszi vala.</p>
            <p> Rossz tanácsosai voltak, akik az ellenkező útra vezették. Ahelyett, hogy magához
               emelte volna, eltaszítá magától a magyart.</p>
            <p> Szabad kezet adott annak a tanácsosának (Lobkovitz), akinek ez volt a jelszava:</p>
            <p>
               <hi>„Faciam Hungariam germanam, pauperam et catholicam.”</hi> (Csinálok
               Magyarországból németet, szegényt és katholikust.) (Ugyanezt travestálta jelszavául
               később Kollonics ily alakban: „Faciam Hungariam captivam, deinde mendicam, postremo
               catholicam”.)</p>
            <p> Hasztalan volt a magyar tanácsosok, a dynastia legjobb híveinek minden
               előterjesztése. Minden szabadság, minden nemzetiség, minden jóllét elpusztítása volt
               célul kitűzve.</p>
            <p> Kiáltó bizonysága az időknek, hogy e megsemmisítő önkény ellen elvégre maguk az
               ország legfőbb méltóságai voltak kénytelenek az összeesküvés végső módszeréhez
               folyamodni: olyan nevek, mint <hi>Zrínyi Péter, Frangepán Ferenc,
                  Nádasdy Ferenc</hi> s mindezeknek vezetője, <hi>Wesselényi
                  Ferenc:</hi> maga az ország <hi>nádora.</hi> Csak nemrég mind
               hatalmas hadvezetők a király oldala mellett.</p>
            <p> Mind katholikus főurak voltak. És ezek szövetkeztek éppen a jogaikban eltiport
               protestáns rendekkel, a <hi>Tököliekkel,</hi> a vakmerő <hi>Petrőczyvel – Zrínyi Péter</hi> maga vette rá a vejét, <hi>Ilona</hi> leányának férjét, az ifjú <hi>Rákóczyt,</hi> hogy a protestánsok lefoglalt vagyonát (miket vakbuzgó anyja
               elkobzott) adja nekik vissza. Rákóczy megtoldta azt még ezer arannyal.</p>
            <p> Az egész országon átszövődött az összeesküvés. Nem volt más segítség, mint a
               fegyveres ellenállás.</p>
            <p> Az összeesküvők mindenféle kalandos terveket gondoltak ki. <hi>Petrőczy</hi> azt akarta, hogy <hi>Lipót</hi> császárt, mikor a
               menyasszonyát fogadni megy, lesből támadják meg és fogják el, s aztán zárják be a
               Trencsén megyei <hi>Kassa</hi> várába, s tartsák ott, míg esküvel le
               nem köti magát, hogy az ország alkotmányát helyreállítja. Akkoriban még Bécs mostani
               külvárosai helyén messze terjedő vaddús erdők voltak; a terv nem volt kivihetetlen.
               De <hi>Wesselényi</hi> büszke, lovagias jelleme nem engedte, hogy ily
               eszközhöz folyamodjanak. Ő igazi őstípusa volt a magyar nemesnek, aki nyílt csatában
               keresi ellenét, s az orozva támadást megveti. Mint magas látkörű államférfi, előbb
               külszövetségeseket keresett a francia királyban, a velencésekben: főképp az erdélyi
               fejedelemben; mindenkitől kapott biztatást, az egész összeesküvés csomója az ő
               kezében volt, s a fonalát meg nem kaphatta senki.</p>
            <p> Ekkor egy súlyos betegség halálos ágyára dönti le a mozgalom fejét, <hi>Wesselényit.</hi> – A halállal szemközt megtört a nagy jellem.
               Gyóntatóját hívatta. De neje, az egykori <hi>murányi Vénus,</hi> nem
               hagyta őt a gyóntatóval magára: ottmaradt, s mikor a pap erőszakolni kezdte a
               halállal küzdő nagy embert, hogy vallja meg legfőbb bűnét: nem forralt-e
               összeesküvést az ő császárja ellen: a nő közberontott, s megakadályozta a gyónást.
                  <hi>„Bűneidet</hi> ám gyónd meg; de a hazaszeretet <hi>erény!</hi> Az Isten előtt is az! Amit abban tettél, azért nem kell absolutio!” –
               A pap a poklokkal fenyegetőzve hagyta el a haldoklót. – Éjféltájon a kínszenvedőnek
               rémlátásai voltak: írószereket kért; elkezdett egy levelet írni a császárhoz. Mária
               kiragadta azt a levelet kezéből, s nem engedte neki befejezni. Mikor a lélekharang
               megcsendült fölötte, a pap még egyszer vissza akart hozzá jönni, de az ajtót zárva
               találta. Mária nem bocsátá őt hamarább a haldoklóhoz, mint mikor az már eszméletén
               kívül volt, s így a nagy titok el lett temetve.</p>
            <p> Az egész összeesküvésnek a lelke lett kivéve <hi>Wesselényi</hi>
               elhunytával. Igaz, hogy minden beleavatottnak a titkát is magával vitte a sírba; de a
               homályban is hagyta őket, amelyben azok nem láttak olyan tisztán, miként ő. Nem
               ismerték az embereket; s amint folytatni akarták a félbeszakadt munkát, azon vették
               észre, hogy a szövetségeseik által el vannak árulva. A török, akinek segítségét
               kérték, legelső volt őket kiadni a császárnak; a lengyel, a francia szintén elárulta
               őlcet. Ekkor a rémület kétségbeesésével fegyvert ragadtak, <hi>Zrínyi,
                  Frangepán, Nádasdy</hi> a Dunán túl. A <hi>Tököliek,</hi> apa és
               fiú, a merész <hi>Petrőczy</hi> a felső megyékben, <hi>Rákóczy Ferenc</hi> a Tiszán túl elhamarkodottan nyúltak a fegyverhez. De már
               akkor a császáriak mindenütt körülfogták őket: mielőtt a harchoz kezdtek volna, már
               meg voltak verve.</p>
            <p> Ekkor az összeesküvés fejei, <hi>Zrínyi, Frangepán, Nádasdy,</hi>
               megrettenve saját rosszul kezdett művüktől, eldobták a fegyvert s futottak Bécsbe,
               tisztára mosni a kezeiket. Az egész lázadást a protestáns főurakra hárították. <hi>Zrínyi Péter</hi> a vejét sietve tudósítá, hogy szállítsa le a lóról
               a hadait, s mentse magát. Az sietett is, s rengeteg pénzösszeggel váltotta meg az
               életét és a vagyonát. A hozzá sereglett pártosok azután futottak Erdélybe.</p>
            <p> Csak a <hi>Tököliek</hi> és <hi>Petrőczy</hi> nem
               futottak el. Ők kitűzték a zászlóikat sziklaváraikra, s bevárták az ostromot. Dühös
               ellenállás volt, de megtöretett. A császári ágyúk lerombolták <hi>Kassa</hi> vár falait. Az öreg Tököli végleheletéig védte magát Árva várában, mit
               Eszterházy ostrommal foglalt el. Az apát már halva találta, csak két leánya jutott a
               kezébe; azok közül az egyikbe beleszeretett, s elvette feleségül. A fia Imre és
               Petrőczy egy föld alatti rejtekúton elmenekültek Likava várából.</p>
            <p> Most azután az egész összeesküvést a menekültek bűnrovására lehetett tenni a
               megrettent főuraknak. <hi>Nádasdyt, Frangepánt</hi> szabadon is
               bocsáták. De azért nem hittek nekik. Tudták, hogy az összeesküvés messze elágazott, s
               kutatták a vezérfonalait.</p>
            <p> Kassa várában nem találták annak a nyomait, bár minden követ szétszedtek. A titok
               gócának másutt kell rejtve lenni. Ekkor azok, akik a vészt mindenáron el akarták
               fordítani a saját fejükről, azt hitték, hogy egy <hi>halottnak</hi>
               legkönnyebb lesz ezt a terhet elviselni. Ráutaltak az elhunyt nádorra.</p>
            <p> A császáriak ekkor megszállták <hi>Murány várát.</hi> A férfilelkű
               özvegy bezárta előlük a kapuit, s ágyúik ellenében ágyúkat vonatott fel. Kész volt a
               legvégső védelemre. Mikor aztán fölmentek hozzá békés alkudozásra, azt felelte nekik,
               hogyha a császártól teljes bántatlanságot biztosító menlevelet nem hoznak a számára,
               ő az őrséget ugyan kiküldi a várból: hanem azután saját maga lemegy a lőporos boltba,
               s az egész várat magával együtt a levegőbe röpíti.</p>
            <p> A császáriaknak pedig szükségük volt erre a várra. Tudták már, hogy az egész
               összeesküvés szervezetének okiratai itt vannak elrejtve. Az özvegy maga nem tudhatta
               azt, mert <hi>Wesselényi</hi> mindezen iratokat egy nagy kifaragott
               üreges kő belsejébe rejté el, amit a vár fundamentumába falaztatott be: hogy hová?
               Azt csak a vár kapitánya, Nagy Endre tudta. De abból nem bírták semmi kínzó
               szerszámmal kivenni a titkot.</p>
            <p> Az özvegy megkapta a menlevelet s azzal kezében felvitték Bécsbe, ott bezárták egy
               apácakolostorba, ott végezte életét.</p>
            <p> A császáriak pedig Murány várba bejutva, addig dúlták, bontották annak a falait, míg
               ráakadtak arra a kőszekrényre, amibe <hi>Wesselényi</hi> elrejté az
               összeesküvés okiratait.</p>
            <p> És ezzel aztán ki volt tárva előttük minden titok. Kezükre adva az ország minden
               kiváló embere, akinek csak valami része volt ebben a forradalmi tervben. Azok mind el
               voltak veszve. De senkinek a feje nem lett oly veszendővé e fölfedezés után, mint a
               három legfőbb úré: <hi>Nádasdyé, Zrínyié, Frangepáné.</hi>
            </p>
         </div>
         <div type="chapter">
            <head>A pallos uralma</head>
            <p> A gyóntató papoknak sikerült <hi>Nádasdynál</hi> és <hi>Zrínyinél</hi> az a furfang, amit <hi>Wesselényinél</hi>
               meghiúsított az erősebb lelkű asszony. Becsalták őket a kelepcébe; kegyelem és magas
               hivatalra emelés ígéreteit hozták a számukra, ha töredelmesen bevallják az
               összeesküvésben részvétüket. Amint ezt megtették a főurak, színleg szabadon is
               bocsáttattak, s kegyben maradtak. De csak addig, amíg Murány várával kézre nem
               kerültek az összeesküvés okiratai, amikből azután a fejükre lehetett olvasni a
               lázadásban elvállalt szerepeiket. Ekkor újra elfogták őket, s <hi>osztrák rendkívüli vértörvényszék</hi> elé állíták. A bírák mind németek voltak.
               A lőcsei gyűlésen még akadtak bátor magyar hazafiak, kik a vádlott főurak idegen
               törvényszék elé állítása ellen tiltakoztak; szavukat senki sem hallgatta meg.</p>
            <p> Az idegen törvényszék előtt <hi>Nádasdy Ferenc</hi> nem védte magát.
               Az uralkodó kegyelmére hivatkozott. Az egész lázadási tervért az özvegy <hi>Wesselényinét</hi> okolta. <hi>Szécsy Mária</hi> volt
               az egésznek a lelke. Nádasdy ellenezte azt, s azért az összeesküvők őt meg is akarták
               gyilkolni. Csak azért volt közöttük, hogy titkaikat fölfedezve, magát nádori
               méltóságra emelje.</p>
            <p> Egészen ellenkező hangulatból szólt <hi>Zrínyi Péter.</hi> Ő
               felszámlálta a császári kormány önkényes tetteit, amik a magyar nemzetet
               feljogosították a törvény engedte fegyveres ellenállásra. Elmondta, hogyha a király
               megszegi a nemzetnek adott esküt, a nemzet is fel van oldva az alól. Hivatkozik a<hi> fehér lapra,</hi> melyet gyóntatója biztatására a királynak adott.
               Tiltakozik azon magyarázat ellen, hogy ez a fehér lap csak őrá nézve kötelező, a
               királyra nézve nem. Ez még becsületes kalmárok között sem járja. <hi>Aquila non captat muscas!</hi> (A császári sas nem kapkod legyek után!) Kéri
               magát hazai törvényszék szerint elítéltetni.</p>
            <p>
               <hi>Nádasdynak</hi> az önmegalázása, <hi>Zrínyinek</hi> a
               büszkesége egyforma sikerre talált.</p>
            <p>
               <hi>Lobkovitz,</hi> a mindenható miniszter, sem az egyiket, sem a
               másikat nem engedte a császár elé jutni. Éppen úgy<hi> Frangepán</hi>
               töredelmes könyörgését sem. Elsikkasztá a magyar tanácsosok kérelmeit is, sőt még a
                  <hi>római pápa</hi> intő levelét is, ki a katholikus főurakért
               engesztelő szavát közbeveté. Addig kínzá a megrémített <hi>Lipótot,</hi> míg kicsikarta tőle az osztrák vértörvényszék által kimondott
               ítélet aláírását.</p>
            <p> Ez ítélet <hi>jószág, nemesség, kéz- és fejlevágásra</hi> szólott. A
               kézlevágást elengedték, a többi végre lett hajtva.</p>
            <p>
               <hi>Nádasdy Ferenc</hi> Bécsben, a városház egy földszinti termében
               lett lefejezve. <hi>Zrínyit</hi> és <hi>Frangepánt</hi> a
               bécsújhelyi fegyvertárban végezték ki. Amaz fennkölt bátorsággal, szótlanul lépett a
               vérpadra, emez lelkesítő beszédet tartott a közönséghez. A bakó keze reszketett, mind
               a kettőnek háromszor esapott a fejéhez, míg le tudta vágni.</p>
            <p> Magyarország legerősebb oszlopai voltak: nehezen fogta őket az irtó vas!</p>
            <p> Most ez a terem sörházul szolgál, s az utazóközönség a habzó árpalé szürcsölése
               mellett olvassa a gyászesetről szóló emlékfeliratot.</p>
            <p> A főtemplom falába be van illesztve a sírkő, amely alatt a két nagy ember nyugszik:
               jelvényül domborműben kivésve két halálfő, alattuk egy pallos, felül e sorok:</p>
            <p> „Hoc in tumulo jacent Comes Petrus Zrínyius, Banus Croatiae, et Marchio Franciscus
               Frangepan, ultimus familiae. Quia coecus coecum duxit, ambo in foveam cecidere. –
               Alant pedig:</p>
            <p>
               <hi>„Discite mortales, casu discite nostro Observare fidem Regibus
                  atque Deo. Anno MDCLXXI Die XXX aprilis hora IX Ambitionis meta est tumba.”</hi>
            </p>
            <p> „Itt feküsznek a sírban Zrínyi és Frangepán; családjának utolsója. Vak vezette
               világtalant, azért mindketten verembe esének. Tanuljátok meg halandók a mi
               esetünkből, hogy a királyok és az Isten iránti hűséget meg kell tartani. – A
               nagyravágyás határa a sír.”</p>
            <p>
               <hi>Frangepán Ferenc</hi> utolsója volt a családnak. Benne múlt el az a
               hatalmas család, mely öt századon keresztül leghívebb védője volt a magyar koronának.
               Ez a név mindig egy hadsereg volt.</p>
            <p> Hasonló értéke volt a <hi>Zrínyi</hi> névnek is. Ez is itt <hi>végződött</hi> el. Maradt ugyan még egy fia Péternek, Boldizsár, de
               annak az élete már nem volt élet: ott múlt el egy osztrák várbörtön pincéjében, ahol
               húszévi magányfogságban végre <hi>beszélni is elfelejtett.</hi>
            </p>
            <p> Nem volt szükség magyar hősökre többé!…</p>
            <p> A nagyobbak után következett a kisebbekre a sor.</p>
            <p> Háromszáz nemes úr és protestáns lelkész lett összefogdosva.</p>
            <p> Ezeket már Magyarországon magyar bírák elé állították. Ami azonban rájuk nézve nem
               tett semmi különbséget, mert ezek is halálra ítélték őket.</p>
            <p>
               <hi>I. Lipót</hi> ugyan a halálítélet közül csak kettőt erősített meg.
               Az egyik <hi>Fügedi Nagy Endréé</hi> volt. Ez volt <hi>Wesselényi Ferenc</hi> udvari kapitánya, vitézségéről, törhetetlen jelleméről
               híres férfi; a másik <hi>Bónis Ferenc,</hi> aki egy <hi>élcéért</hi> szolgált halálra: – mikor várkapitány korában a szomszéd császári
               várparancsnok odaüzent hozzá e szavakkal: „Hozz énnekem <hi>élést”</hi>
               (gabonát), <hi>Bónis</hi> ezt felelte neki rá vissza: „majd hozok neked
                  <hi>élest”</hi> (kardot). Ezért kellett a fejétől megválnia.</p>
            <p> A többit megkegyelmezték örök várfogságra, vagyonaikat elkobozták, ingó birtokukból,
               amit az elfogó katonatisztek meghagytak, azon osztoztak a bírák és közvádlók. <hi>Nádasdy Ferencnek</hi> négymilliót érő kincseiből még a hitelezőinek
               sem maradt semmi. Akinek fia, leánya volt, azokat bedugták a jezsuiták és az apácák
               kolostoraiba.</p>
            <p> Hanem <hi>Lipót</hi> császár a kivégzettek lelkéért <hi>kétezer misét szolgáltatott.</hi>
            </p>
         </div>
         <div type="chapter">
            <head>Protestánsüldözés</head>
            <p> Le volt már verve minden ellenállás Magyarországon. Aki csak fegyvert viselt, az
               mind meg volt zsibbasztva: lehetett minden erőszakos rendszabályt keresztülvinni.</p>
            <p> Kezdték az adófizettetésen. Kivetették az adót jobbágyra, nemesre, polgárra
               egyaránt, mégpedig busásan: 20 forintot minden kapu után. Azonkívül a fogyasztási
               adót is behozták, minden font hústól fél dénárt, minden akó bortól 90-et, s lábán
               eladott marha árából forintonként 12 dénárt vettek!</p>
            <p> Ha a fegyverviselő emberek el voltak némítva, még volt szavuk a
               pásztorbotviselőknek. Széchenyi kalocsai érsek és Szelepcsényi prímás hatalmas
               előterjesztéseket tettek emiatt a bécsi udvarnál.</p>
            <p> Lobkovitznak kellett valamit kitalálni, amivel az egyedül zúgolódni képes clerust
               elhallgattassa.</p>
            <p> Meg is találta a módot.</p>
            <p> Rászabadította őket a protestánsok üldözésére.</p>
            <p> S azok meg is feleltek a feladatuknak. Felhagytak a hazafias oppositióval, s
               hozzáfogtak a protestánsok üldözéséhez.</p>
            <p> Elfoglalták a templomaikat, iskoláikat, a pataki, eperjesi kollégiumokból
               kikergették a tanárokat a diákokkal együtt, a protestáns lelkészeket
               összefogdostatták, azokat kényszeríték maguk ellen bizonyságot tenni a lázadásban
               részvételről, azután elküldték őket gályarabságra.</p>
            <p> Leghíresebb volt a protestáns üldözésben a nagyváradi püspök, Bársony György, aki
               egy röpiratában azt hirdeté, hogy <hi>a király nem tartozik megtartani
                  azokat a szerződéseket, amik a protestánsok templomait és jogait védelmezik.</hi>
               S ő maga vezette a császári katonaságot helységről helységre a protestáns templomokat
               elkobozni a testvérbátyja, János kíséretében, aki ítélőmester volt, s mindjárt
               ítéletet is hozott, ahová fegyvererővel behatoltak. Egy helyütt meg is járta:
               Turulukán; ott a lutheránus tótság, mikor a templomát erővel elfoglalta, dorongot,
               fejszét ragadott, szétverte a fegyveres kíséretet, János ítélőmestert agyonütötte,
               magát a püspököt is félholtra ütlegelte: csak a lutheránus pap feleségének
               köszönhette, hogy félholtan megmenekült a kezeik közül. Hanem azért, amint sebeiből
               fölépült, csak annál kegyetlenebbül folytatta a protestánsok üldözését.</p>
            <p> Ez az erőszakoskodás pedig csak ellenküzdelmet szült; a protestánsok szintén egész
               csapatokat képezve torolták vissza a hitfeleiken elkövetett sérelmeket, <hi>Petrőczy István, Kende Gábor, Szuhay Mátyás, Szepessy Pál</hi> fél
               Magyarországot bekalandozták, a pápistákat zaklatva. Még akkor nem volt a „kuruc” –
               „labanc” elnevezés: azt mondták ehelyett „német vallás” – „magyar vallás”. Óh, be
               szomorú idők voltak, mikor az egy haza fiainak, akiket úgyis annyi csapás sújtott,
               egymást kellett üldözni amiatt, amit <hi>hisznek.</hi>
            </p>
            <p> Ennek a zavargásnak egészen vallásharci színezete volt. Maga <hi>Teleki</hi> Mihály is részt vett ebben, <hi>Apaffy</hi> fejedelem
               rokona. Őt ugyan Szatmárnál tönkreverték, de társai, <hi>Petrőczy,
                  Szuhay, Kende</hi> a császári vezért, Spankaut paskolták össze ehelyett, s
               Eperjest is elfoglalták: a fellázadt tótok pedig Árva várát vették be. Azonban a
               császári vezér, a kegyetlen Kopp, eltántorította tőlük a hajdúkat, s arra sok
               viszontagság után vissza kellett vonulniuk Erdélybe.</p>
            <p> Most azután még jobban hozzáláthattak a protestáns papok üldözéséhez, a püspökök a
               jezsuitákkal és dragonyosokkal szerteszét barangolták be az országot, hajtóvadászatot
               tartva a protestáns lelkészekre. Végre a prímás egy körlevelet bocsátott ki, melyben
               valamennyi kálvinista és lutheránus papot és tanítót megidéz, hogy jelenjék meg a
               törvényszék előtt, magát kitisztázni a forradalom szításának vádja alól. Háromszáz
               lelkész jelentkezett az igazolásra. Ki sem hallgatta őket a törvényszék, mind
               valamennyit halálra ítélték.</p>
            <p> Ámde ott volt már készen a császári kegyelemlevél, mely életüket visszaajándékozá,
               de azon föltétel alatt, hogy ha aláírnak egy reversalist, melyben kötelezik magukat
               vagy kivándorolni a hazából, vagy letenni a lelkészi hivatalt.</p>
            <p> Kétszázharminchatan aláírták: a nagyobb rész aztán kiköltözött Németországba,
               Erdélybe, vagy a török hódoltságba.</p>
            <p> De hatvannégyen nem írtak alá semmit. Ezek közül negyven kálvinista volt. Ezeket
               semmi kínzással nem bírták a püspökök megtörni, akkor aztán a gályapadhoz
               láncoltatták őket Triesztben és Nápolyban, mint a legrosszabb gonosztevőket.</p>
            <p> Egy év múlva még életben volt közülük harminc, azokat a protestáns német fejedelmek,
               s <hi>Ruyter</hi> hollandi követ közbenjárására szabadították ki
               végre.</p>
            <p> A kegyetlen <hi>Kopp,</hi> a kassai kapitány, folytatta az embertelen
               üldözést. Körleveleiben jelvényül vérvörös bitófa és kerék volt ábrázolva. A kassai
               piacon huszonkét protestáns urat láttak az ő parancsára karóba húzatni, s negyvennek
               fejét vétetni, négy protestáns nemest elevenen tűzbe vettetett s lófarkon
               hurcoltatott meg.</p>
            <p> Ezt a kegyetlenkedést aztán a magyarok megint azzal torolták meg, hogy Koppnak egy
               ezredét elfogva, valamennyi tisztjét mind karóba húzták, harmincheten voltak, csak
               egyet bocsátottak el hírmondónak.</p>
            <p> Rettenetes hadjárat volt ez, s mellette a kizsarolt köznép szenvedett legtöbbet:
               úgyhogy az érezte magát legboldogabbnak, aki a pogány török uralma alatt
               megpihenhetett a keresztyén atrocitások elől.</p>
         </div>
         <div type="chapter">
            <head>Ampringen Gáspár</head>
            <p> A nagy vallási dühöngés alatt azután egész kényelmesen végrehajthatá <hi>Lobkovitz</hi> kimondott jelszavát.</p>
            <p> „Faciam Hungariam pauperam.” Az már megvolt. Koldussá volt téve úr és paraszt: –
               „catholicam”. Az is eléretett: egy templom, egy lelkész sem hirdeté már a protestáns
               hitet; hátra volt még a „germanam”. Ez is bekövetkezett.</p>
            <p> Magyarország részére kinevezte a bécsi kormány teljhatalmú kormányzónak <hi>Ampringen Gáspárt,</hi> a német rend nagymesterét, s ezzel forma
               szerint eltörölte Magyarország alkotmányát.</p>
            <p> Magyarország meghódított tartománynak lett kimondva. Semmi nádor, semmi országbíró
               többé.</p>
            <p> Három elátkozott név van ez idő szerint Magyarország évkönyveiben följegyezve: <hi>Lobkovitz, Ampringen, Hocher. –</hi> Mind Lipót császár
               tanácsosai.</p>
            <p> Együtt a rosszakarat és ostobaság megtestesült képviselői.</p>
            <p> Náluk a cél is rossz volt, az eszközök is rosszak hozzá.</p>
            <p> Megsemmisíteni egy nemzetet, melynek világtörténelmi hivatása van, és olyan
               módszerekkel, amik a végkiirtás nélkül a lehetetlenséget kísértik meg.</p>
            <p>
               <hi>Lobkovitzot</hi> megverte az Isten. Megbukott nemsokára a saját
               ostobasága miatt anélkül, hogy valaki segített volna neki benne. A császár
               hűtlenségen kapta, és csúfosan kikergette Bécsből.</p>
            <p>
               <hi>Ampringent</hi> is az Úristen pusztította ki innen az országból;
               mert ahol csak letelepedett, rögtön kiütött a dögmirigy: utoljára úgy megijedt, hogy
               összepakolt, s egész labanc pereputtyával együtt kifutott az országból. Soha vissza
               sem jött többet. Hogy miért szemelték éppen ezt az urat ki Magyarország
               helytartójául, erre csak egy okot hoznak fel: mert hatalmasan tudott <hi>lakmározni.</hi> Azt hitték, a magyar uraknak egyéb sem kell, jó
               ebédek tartásával meg lehet nyerni az egész úri rendet! A beiktatási lakomája három
               napig tartott.</p>
            <p> A többieken azután segítettek a magyarok. <hi>Wesselényi Pál,</hi>
               Ferenc öccse, hétezer magyar és négyezer erdélyi fölkelővel betört az országba, s
               Szatmárban a császári sereget fényesen megverte. Erre az egész Felvidék ismét lángba
               borult.</p>
            <p>
               <hi>I. Lipót</hi> ekkor látni kezdte, hogy a magyar nemzetet se egy
               tenger vérbe, se egy kalamáris tintába belefojtani nem lehet. Összehívta a leghívebb
               magyar főurakat békéltetni Pozsonyba, s leküldte hozzájuk a maga személyében <hi>Hocher</hi> birodalmi kancellárt.</p>
            <p> A hű főrendek azt tanácslák, hogy a békét a protestánsok templomainak
               visszaállításával állítsa helyre a király.</p>
            <p> A kancellárt ez dühbe hozta, határtalan dühében valamennyi magyar urat mind
               pártütőnek nevezte.</p>
            <p> Erre azonban felállt a hatalmas, derék nyitrai püspök, <hi>Pálfy
                  Tamás,</hi> s kancellár uramat úgy lehordta, hogy azon egy hajszálnyi becsület sem
               maradt, utoljára gazembernek is nevezte. <hi>Batthyány Kristóf</hi>
               főpohárnokmester pedig kirúgta maga alól a széket, s azt mondá: „Menjünk innen, ahol
               bennünket így gyaláznak”, <hi>Hocher</hi> egyedül maradt a
               tanácsteremben.</p>
         </div>
         <div type="chapter">
            <head>Tököli Imre</head>
            <p> Ekkor támadt fel egy új ragyogó csillag a magyar történelem egén, gróf <hi>Tököli Imre,</hi> fia annak a Tököli Istvánnak, aki Árva várát
               mindhalálig védte, Felső-Magyarországon széles nagy uradalmak birtokosa, huszonnégy
               éves ifjú, tettre vágyó, nemes indulatoktól hevített, s lelki tehetségeit daliás
               külsővel egyesítő.</p>
            <p> A felkelők seregében <hi>Teleki Mihály</hi> és <hi>Wesselényi</hi> Pál versenyeztek a vezérség fölött, amidőn <hi>Tököli Imre</hi> 500 nemes ifjú bajtársával megjelent közöttük. Ekkor az egész
               tábor egyhangúlag <hi>Tökölit</hi> kiáltá ki vezérének. – Az ifjú
               hadvezér serege, mire Kassáig ért, már húszezer főre szaporodott, s itt egy derék
               ütközetben az egyesült császári sereget <hi>Leslie</hi> és <hi>Wrbna</hi> tábornokok alatt megverte, s aztán egy egész sorozatát a
               felső-magyarországi váraknak foglalta első rohammal; azok között <hi>Árvát</hi> és <hi>Murányt,</hi> végül a<hi>
                  bányavárosokat;</hi> amikben 180 ezer arany és tömérdek ezüst esett zsákmányául,
               amikből Tököli „pro libertate et justitia” köriratú pénzeket veretett. Portyázó hadai
               innen betörtek Morvába, Ausztriába, ő maga elfoglalta a Szepesség fővárosait: Lőcsét,
               Kézsmárkot.</p>
            <p> A császáriak alkudozni kezdtek vele. Békeföltételeik oda mentek ki, hogy <hi>„nesze semmi, fogd meg jól!”</hi> Délen alkudoztak, tavasszal
               újrakezdték a harcot. A lenézett felkelő sereg ismét diadalmaskodott a kipróbált
               osztrák hadsereg fölött, s a táborban vénült <hi>Leslie</hi> tábornok
               egyik kudarcot a másikra szenvedte a fiatal magyar hadvezér fegyverétől.</p>
            <p>
               <hi>Tököli</hi> mint politikus is fölényben állt a bécsi kormány
               megcsontosult diplomatái felett. Amíg ezek mindent elkövettek, hogy még a hozzájuk
               tartozó elemeket is elidegenítsék a tróntól, <hi>Tököli</hi> okosan
               kikerülte megelőző vezértársainak azt a hibáját, miszerint a harcot a polgárháború
               megtorló pusztításaivá tették, ő visszaadta annak szabadságharci jellemét, s ezzel a
               katholikus hazafi-pártot is maga körül gyűjté. Egyik vezére, <hi>Józsa
                  István</hi> tályai plébános és egri kanonok volt. Ez ejtett legérzékenyebb
               csapásokat a császáriakon, kik Szikszónál döntő ütközetet vesztettek <hi>Tököli</hi> ellen.</p>
            <p> Ekkor I. Lipót vissza kezdett hajolni az alkotmányos út felé.</p>
            <p> Országgyűlést hítt össze Pozsonyba. Szép országgyűlés volt az! A király maga
               háromezer vértes lovas kíséretében jött le a meg nyitására, a meghívott főurak pedig
               több száz főnyi fegyverest hoztak magukkal, s úgy tanácskoztak a kardmarkolatra tett
               kézzel. Főkérdés volt a vallásvillongás ügye. De nem lehetett abban igazságot tenni.
               Mert ha a protestáns követek előadták az egyházaikon elkövetett sérelmeket: a
               katholikusok kétakkora lajtsrommal álltak elő, s ha az ember az ő panaszaikat
               olvassa, hogyan kegyetlenkedtek az ő papjaik felett a protestánsok, azt hiheti, hogy
               a protestánsok irtották ki autodaféikkel a katholikusokat Magyarországon.</p>
            <p>
               <hi>Tököli</hi> ezalatt maga is alkudozott <hi>I.
                  Lipóttal</hi> a kibékülés iránt, de alkudozásának egészen más alapja volt, mint a
               politika: – a szerelem volt az. <hi>Tököli</hi> szenvedélyesen szerette
               a korán elhunyt <hi>Rákóczy Ferenc</hi> ifjú, szép özvegyét, <hi>Zrínyi Ilonát,</hi> ki azonban két kis gyermekével, <hi>Juliával és Ferenccel együtt</hi> a császáriak keze közt vala:
               férjének várait, birtokait is azok tarták kezeik közt, napának végrendeleténél fogva.
                  <hi>Tököli</hi> békülékenynek mutatta magát, hogy szerelme tárgyát
               ellenségei kezéből kivehesse; a színlelés sikerült. A bécsi államférfiak így
               számítottak: Ha a szerelmes Tökölit céljához segítik, hozzáadják <hi>Zrínyi Ilonát,</hi> akkor ez kibékíthetetlen haragba fog jönni <hi>Teleki Mihállyal,</hi> akinek a leányát már eljegyezte: <hi>Teleki</hi> pedig az erdélyi fejedelem mindenható tanácsosa. Ez a házasság el
               fogja rontani a magyar felkelők s az erdélyiek közötti szövetséget.</p>
            <p> Ebben a tekintetben jól is számítottak. Amint <hi>Tököli</hi>
               visszaküldte a jegygyűrűt <hi>Teleki Mihály</hi> leányának, a két vezér
               között elkeseredett villongás támadt, amit a hazafias jó barátok ugyan igyekeztek
               kiegyenlíteni, de a létrehozott kiegyenlítési lakomán <hi>Tököli</hi>
               csak kenyérhéjat evett s főtt vizet ivott hozzá: attól félve, hogy kibékült ellenfele
               megmérgezi.</p>
            <p> Hanem abban csalatkoztak a bécsiek, hogy majd akkor, ha <hi>Tököli</hi> megkapta a csodaszép asszony kezét és szívét, a mézeshetek
               boldogságai közepette elfeledi a hadakozást, s otthon marad turbékolni a meleg
               fészkében: eddigi gazdagsága meg lesz kétszerezve; a maga jó dolgát a más panaszáért
               többé kockára nem veti. Hogy a csalódás még elhihetőbb legyen, <hi>Tököli</hi> húgát, <hi>Évát,</hi> ugyanekkor az újon választott
               nádor, <hi>Eszterházy Pál</hi> vette feleségül. Tűz és víz
               összeházasult már.</p>
            <p> Csak egyet felejtettek ki a számításból: azt, hogy ez a tündérszépségű hölgy – a <hi>lefejezett Zrínyi Péternek a</hi> leánya, s hogy ez az atyja és
               nagybátyja halálát nem felejté oly könnyen. Hogy midőn <hi>Zrínyi
                  Ilona</hi> a kezét <hi>Tököli Imre</hi> kezébe teszi, annak a saját
               lelke erejét is általadja.</p>
            <p>
               <hi>Tököli Imre Zrínyi Ilona</hi> kezével <hi>Munkács</hi> erős várát is megnyerte, s most már magasabb célokra is mert
               gondolni.</p>
            <p> Király akart lenni Magyarországon.</p>
            <p> Amitől <hi>Bocskay</hi> és <hi>Bethlen</hi> óvta a
               homlokát, mikor kezében volt a korona: <hi>Tököli Imre</hi> azt tűzte
               ki élete céljául.</p>
            <p> A vasvári béke által biztosított fegyverszünet a törökkel vége felé járt; a keserves
               húsz esztendő elég gonosz sikerrel lett eltékozolva. A rettenetes, kínszenvedő
               békesség után minden ember úgy várta az egészséges háborút, mint az
               újjászületést.</p>
            <p>
               <hi>Tököli</hi> okosabban vitte a dolgát a magas portára, mint siralmas
               véget ért elődei. Ő nyerte meg a diván tanácsosait, nem <hi>I.
                  Lipót.</hi> A császár követének azt felelte a szultán a fegyverszünet
               meghosszabbításának ajánlatára, hogy <hi>állítsa</hi> vissza <hi>Magyarország alkotmányát úgy, ahogy huszonöt év előtt volt.</hi>
            </p>
            <p> Az ellenség, a pogány satrapa mondta ezt az ország törvényes, megkoronázott
               királyának!</p>
            <p> Minthogy pedig a bécsi kormány erről még csak hallani sem akart, <hi>Tököli</hi> megüzente a háborút <hi>I.</hi>
               <hi>Lipótnak.</hi>
            </p>
            <p> Válaszul a hadüzenetére a sógora, <hi>Eszterházy</hi> nádor általános
               fölkelést hirdetett a nemességnek <hi>Tököli</hi> ellen. Azt hitték,
               hogy ez is elég lesz a visszatromfolására. Nem is sejtették, hogy egy oly óriási
               háború küszöbén állnak, aminő még nem reszketteté meg a birodalom alapjait.</p>
            <p> A legelső napok eseményei felriasztották a bécsi tanácsosokat e boldog
               nyugalmukból.</p>
            <p>
               <hi>Tökölinek</hi> egy ezredese, <hi>Szirmay Endre</hi>
               egy éjjel megrohanta <hi>Kassát;</hi> csak ezerháromszáz embere volt
               hozzá. De azt az elmés furfangot követte, hogy ő nem kezdte előbb a várost
               ostromolni, hanem a fellegvárat foglalta el a száznyolcvan főre menő őrségtől, s
               miután az őrhadat levágta vagy foglyul ejté, akkor fordítá neki a fellegvár ágyúit
               magának a városnak, ahol a császári őrsereg zöme tanyázott.</p>
            <p> E merészen kivívott siker hírére egyszerre ott termett maga <hi>Tököli</hi> is egész seregével, a várost vívni. Azonban ennek a bástyái úgy meg
               voltak erősítve s a német őrség és polgárság oly vitézül védte magát mind <hi>Tököli,</hi> mind a fellegvár ellen, hogy minden ostrom meghiúsult.
               Várvívó ágyúi <hi>Tökölinek</hi> még nem voltak.</p>
            <p> Ekkor azt üzené <hi>Tököli</hi> a budai basának, <hi>Ibrahimnak:</hi> „jöjj és segíts”!</p>
            <p> És <hi>Ibrahimnak</hi> már el volt küldve Sztambulból a parancs, hogy
               ha <hi>Tököli</hi> hívni fogja, siessen hozzá minden seregével.</p>
            <p> Amint <hi>Ibrahim</hi> megérkezett Kassa alá az öregágyúkkal, s
               elkezdte a falakat töretni: a kassai polgárok átlátták, hogy ez egészen komoly dolog,
               ők is fordítottak egyet az elhatározásukon, s maguk rohantak rá a császári sereg
               főtisztjeire, s azokat elfogdosva, megnyiták a kapukat <hi>Tököli</hi>
               előtt.</p>
            <p> A császári ezred nagyobb része maga is átállt Tökölihez, s annak a seregében a német
               dandár magvát képezte később.</p>
            <p> Kassa után egyszerre megadta magát Eperjes, Lőcse, Tokaj. Fülek <hi>Koháry István</hi> hősi védelme után kapitulált az egyesült török–magyar hadak
               előtt, kikhez már akkor az erdélyi sereg is csatlakozott.</p>
            <p> Bécsben csak ekkor ébredtek rá, hogy ez nem „kurucjárás” többé, hanem „török
               háború”.</p>
            <p> Fülek bevétele után <hi>Ibrahim</hi> basa összehívatá a magyar
               nemességet, s a szultán nevében kikiáltá <hi>Tököli Imrét</hi>
               Magyarország királyává, átadva neki a fejedelmi zászlót, tollas botot és
               kalpagot.</p>
            <p>
               <hi>Tököli Imre a</hi> királyi címet visszautasítá, hanem az athnámét,
               mely Magyarország jövőjéről intézkedik, elfogadta, s azontúl úgy viselte magát, mint
               az ország királya.</p>
            <p> Érezteté e hatalmát Erdély fejedelmével, de az országgyűlésre (Kassán) összehívott
               rendekkel is. Büszkesége, nagyravágyása sokakat ellenségeivé tett, akiket előbb
               eszével és vitézségével meghódított.</p>
            <p> Mostohafia, <hi>II. Rákóczy Ferenc</hi> gyűlölte őt. Az anyja
               hálószobájába belopódzott <hi>kígyónak</hi> nevezé.</p>
         </div>
         <div type="chapter">
            <head>Az ostromolt Bécs</head>
            <p> IV. Mohammed szultán kitűzette a lófarkakat a szeráj kapuja fölé, s a szél azokat
               északnyugat felé lobogtatta.</p>
            <p> Az a szél azonban más előjelt is hozott. Mikor a szultán kimondá, hogy megindítja
               rengeteg táborát a keresztyén világ összetörésére, a szél lefújta a fejéről a
               turbánját, a gyémántos surgudzsállal együtt.</p>
            <p> Kétszázötvenezernyi hada kelt át a török padisahnak a Dunán 300 ágyúval. Azokhoz
               csatlakozott <hi>Tököli</hi> magyar hadserege. A szultán maga
               visszatért háreme örömei közé. A próféta szent zászlaját fővezérére, <hi>Kara Musztafára</hi> hízta.</p>
            <p> A szeraszkiér azt kérdezé Tökölitől:</p>
            <p> – Hogy lehetne egy csapással három dolgot elvégezni: bosszút állni Lipóton? – A
               hadsereget zsákmánnyal kielégíteni? – És Magyarország sorsát jövőre biztosítani?</p>
            <p> Tököli azt felelte:</p>
            <p> – Pusztítsuk el Bécset!</p>
            <p> El lett határozva.</p>
            <p> Bécs még akkorig nem lett komolyan ostromolvra a tőrök által. Azóta, hogy Hunyady
               Mátyás diadalmasan bevonult a kapuján, idegen hódítót nem uralt Ausztria
               fővárosa.</p>
            <p> Kiterjedt védművei voltak. Tizenkét egymással összefüggő bástyázat vette körül,
               széles vízárkokkal.</p>
            <p>
               <hi>Kara Musztafa</hi> a Dunántúlról, <hi>Tököli</hi>
               Felső-Magyarországról közeledett Bécs felé. A nagyvezér előtt a <hi>Lothringeni Károly herceg, Tököli</hi> előtt <hi>Eszterházy</hi>
               seregei futottak. Dunán innen, Dunán túl, egyes kerített várakon kívül semmi része
               Magyarországnak nem volt többé <hi>I. Lipót</hi> birtokában: valamennyi
               mind sietett hódolatát bemutatni <hi>Tökölinek.</hi>
            </p>
            <p> A krími tatár kán, <hi>Murad ghirai</hi> lovasdandárai messze benn
               Ausztriában dúltak, pusztítottak, Petronellnál meg is ütköztek a herceg utóhadával.
                  <hi>Tököli</hi> diadalmasan vonult be az ország koronázó fővárosába,
               Pozsonyba, melynek polgársága kaput tárt előtte. Hanem a vár ellenállt, s az ostromló
                  <hi>Tökölit Károly herceg</hi> kiverte a városból. Ez volt
               szerencsecsillagának fordulópontja alá-felé estében. <hi>Tököli</hi>
               Nagyszombatba vonult vissza.</p>
            <p>
               <hi>Kara Musztafa</hi> hadserege azonban feltarthatatlanul hömpölygött
               előre Bécs felé. Útjában csak saját maga állt magának; nagy száma, tömérdek
               ostromágyúja és rengeteg poggyászai miatt csak lassan haladhatott előre, s minden
               elpazarolt nap egy megnyert csata volt a császár részére.</p>
            <p>
               <hi>I. Lipót</hi> a törökök közeledtére udvarostól együtt Linzbe
               költözött, fővárosa védelmét <hi>Starhemberg Rüdigerre</hi> bízva, ki
               12 ezer főnyi helyőrséggel és a fegyverbe öltözött polgársággal zárkózott be a
               kerített városba.</p>
            <p>
               <hi>Károly herceg</hi> a Duna bal partján húzódott vissza harmincezer
               főnyi seregével, s a <hi>Bisamberg</hi> alatt ütött tábort, ott várta
               be, eszélyesen, a segélyre ígérkező seregeket s<hi> Szobieszky
                  János</hi> lengyel király hadait.</p>
            <p>
               <hi>Kara Musztafa</hi> ellenben minden hibát elkövetett, ami csak egy
               rossz hadvezértől kitelik. Lassan nyomult a derékhaddal előre, s mikor Bécs alá
               megérkezett, <hi>Károly</hi> herceg seregét nem is bolygatta. Azt csak
                  <hi>Tököli</hi> kísértette meg egyszer a helyéből kiverni, de nagy
               veszteséggel fizette meg a támadást: <hi>Kara Musztafa</hi> pedig nem
               is mozdult a segítségére.</p>
            <p> A nagyvezér egész keleti pompával rendezte be a táborát. Azt írják az egykorú
               szemtanúk, hogy a török tábor egy második várost képezett Bécs mellett. Százötvenezer
               volt csak a fegyveres nép száma, ezekhez kell számítani még a tömérdek szolgálattevő,
               léhűtő hadat, a hajcsárokat, a tevehajtókat, rabszolgákat, úgyhogy nem látszik
               túlzásnak a török tábornak 80 ezer sátorra becsülése. E<hi>
                  vászonvárosnak</hi> a közepéből emelkedett ki magasra a nagyvezér sátora; egy
               bíborból és selyemből épült palota számos rekesztékkel a háremhölgyei és eunuchjai
               számára: előtte szökőkúttal, körülötte a kincstárával, a szakácsai, étekfogói
               barakkjaival, a drága lovai aklaival és állatseregletjével: még szelídített
               struccmadarat is hozott magával. E napkeleti buja fényűzés közepette nézte <hi>Kara Musztafa</hi> hét héten át, hogyan szórják hatalmas ágyúi a
               bombazáport a szorongatott Bécsre, hogyan rajzanak ostromló ezredei a föld alatti
               tűzaknáktól lerombolt bástyákon. Tizenhat ostromot intéztek a törökök Bécs ellen, s
               huszonnégyszer rohant ki a bécsi helyőrség az ostromlókra. Az utolsó héten már rommá
               volt lőve minden bástya, a bécsi helyőrség csaták és mirigyek által felére
               leapasztva, minden élelmiszer fogytán, amidőn egy éjjel a <hi>Kahlenbergről</hi> felszállt röppentyűk tudatták az ostromlottakkal, hogy közelg
               a felmentő sereg.</p>
            <p>
               <hi>Szobieszky János,</hi> lengyel király érkezett meg Krakkóból 26
               ezer emberével. A lengyelek segítsége nélkül bizonyára elesett volna Bécs város, s ez
               nagy fordulatot képezett volna Európa történetében.</p>
            <p> És <hi>Kara Musztafa</hi> még akkor is, igazi ázsiai indolentiával,
               elbizakodottsággal osztogatta parancsait selyem- és bíborsátora alól, s ahelyett,
               hogy a közeledő felmentő sereg ellenében összpontosította volna minden erejét, még
               annak a szeme láttára intézett a legvitézebb janicsárezredeivel egy végső ostromot
               Bécs falai ellen.</p>
            <p> Csak akkor kezdte már megbecsülni a veszélyt, amikor <hi>Szobieszky</hi> lovas ezredei tábora hadsorait ellenállhatatlan rohammal
               keresztültörték s az ő vezéri sátorához közeledtek. Akkor azután lóra kapott. De
               akkor sem azért, hogy szembeszálljon a diadalmasan közeledő koronás ellenféllel,
               hanem hogy saját személyében példát adjon a vad futásra az egész ozman seregnek.</p>
            <p> A janicsárezredek még harcoltak vitézül a bécsi vízárkok között, amikor az egész
               ozman ármádia eszét vesztve futott a magyar határ felé, cserbenhagyta sátorvárosát,
               ostromágyúit s űzetve a győzedelmes lengyelek és birodalmi seregek bosszuló
               fegyverétől. 60 ezer török maradt a csatatéren s 300 ágyú esett a győztesek
               kezébe.</p>
            <p> A futó ozmanok a riadal közben felkoncolták a foglyaikat, különösen az elrabolt
               asszonyokat, még a struccmadarat is levágták.</p>
            <p>
               <hi>Kara Musztafa</hi> Budáig futott: onnan értesíté a szultánt a
               fegyvereit ért kudarcról, melynek okául az öreg <hi>Ibrahimot,</hi> a
               budai basát nevezte meg, s hogy igaza legyen, le is vágatta az ősz vezér fejét, s
               helyébe <hi>Kara Mohammed</hi> basát tette Buda kormányzójává. De egy
               hónap múlva ezt is tönkreverte <hi>Szobieszky Párkány</hi> alatt, s
               elfoglalta <hi>Esztergomot.</hi>
            </p>
            <p> Ez újabb kudarcért aztán <hi>Kara Musztafa Kara Mohammedet</hi> is
               lenyakaztatá: s elküldé a szultánnak a fejét, amivel azonban azt éppen nem elégítette
               ki: miért is saját nyakát is alája kellett vetnie a selyemzsinórnak. A vesztes
               vezérnek ez volt a szokott kitüntetése.</p>
         </div>
         <div type="chapter">
            <head>Hátra van még a fekete leves!</head>
            <p> Bécs felszabadításával végképp lehanyatlott <hi>Tököli</hi> csillaga
               is. A győzhetetlennek hitt török ármádia ily szégyenletes kudarcvallása után a <hi>Tökölihez</hi> pártolt főurak és vármegyék tömegestől siettek <hi>Lipót</hi> hűségére visszatérni, ki ezúttal, <hi>Szobieszky</hi> intésére, kegyelmet gyakorolt a megtérők iránt, s ezáltal elérte,
               hogy amije eddig nem volt, <hi>magyar hadserege</hi> támadt, melyet <hi>Eszterházy nádor</hi> a maga költségén összegyűjtött. S ahogy ez a
               tábor nőtt, úgy fogyott a <hi>Tökölié.</hi> Nem is verték, mégis
               futott, nem is harcolt, mégis vesztett.</p>
            <p> A következő tavaszon még egyszer megkísérté a hadiszerencsét, s <hi>Schultz tábornokot Ungvárnál</hi> megverte; de ezzel már nem tarthatta fel
               végzetét. A hősien védett <hi>Eperjes</hi> kapitulált a császáriak
               előtt; s e veszteségtől megriadva, <hi>Tököli</hi> a nagyváradi basához
               futott, segélyt kérve tőle a túlnyomó osztrák hadak ellen.</p>
            <p> A basa nyájasan fogadta, ígért neki minden jókat; ebédre marasztá, s mikor annak a
               végén <hi>Tököli</hi> fel akart kelni, azt mondá neki: „Várj csak fiam,
                  <hi>még azután jön a fekete leves!”</hi> Értette alatta a török
               ebédnél szokásos <hi>fekete kávét.</hi> De még inkább azt, hogy ebéd
               végeztével fejedelmi vendégét láncra verette, s fogolyképp küldte <hi>Sátán Ibrahim</hi> új nagyvezérhez Buda várába.</p>
            <p> Innen maradt fenn a magyar példabeszéd: <hi>„Hátra van még a fekete
                  leves!”</hi>
            </p>
            <p> Hogy mi célja volt ennek a két bolond török basának <hi>Tököli
                  Imre</hi> elfogatásával? Azt bajos kitalálni. Talán ki akarták őt adni <hi>Lipót</hi> császárnak? Ez a legvalószínűbb.</p>
            <p> Caraffa tette őket bolonddá, aki azt hitette el velük, hogy ha Tökölit kiadják, a
               császár mindjárt olyan békét köt velük, amilyen a vasvári volt. De biz abból semmi
               sem lett. Rövid időn azt írta Sátán Ibrahimnak Caraffa, hogy „Ha nekem kiadjátok
               Tökölit, azt én megköszönöm; de a császár nem ad semmit azért az <hi>emberért”.</hi>
            </p>
            <p>
               <hi>Sátán Ibrahim</hi> új nagyvezér ez évben ismét kegyetlen csapásokat
               volt kénytelen elnyögni a<hi> Lothringeni herceg</hi> fegyverétől. Az
               ostromolt Buda ugyan ellenállott, de az oly nevezetessé lett <hi>Érsekújvár</hi> elesett dühös ostromlás után: a benne volt török sereg kétszáz
               híján lemészároltatott; a győzteseknek kilencven ágyú és háromszázezer arannyal telt
               hadi kincstár esett a kezébe, és amellett annyi szép fogoly török leány és asszony,
               hogy a zsákmányoló katonák csak ezeknek az árából százhatvanezer forintnyi osztalékot
               kaptak, pedig csak 100 frttól 100 tallérig adták el darabját a német tiszt uraknak.
               De ami még annál is nagyobb veszteség volt, ott veszett a nagy török <hi>főzászló,</hi> tizennyolc láb hosszú és tíz láb széles, nehéz zöld
               selyemből, arannyal hímzett <hi>alkorán</hi> mondatokkal: amik között
               ez áll legfelül: <hi>„Neked adatik a diadal!”</hi> A sváb katonák
               vették el.</p>
            <p>
               <hi>Sátán Ibrahim,</hi> Esztergomnál tönkreverve, futott vissza
               Budára.</p>
            <p> Ez a rémület okozhatta, hogy <hi>Tökölit</hi> elfogatá. Bizony képes
               volt őt kiadni a császáriaknak, azért, hogy kapcája szorulván, egy kis
               fegyverszünetet kolduljon magának.</p>
            <p> Annyi bizonyos, hogy kedvesebb szolgálatot a császáriaknak nem tehettek a török
               basák, minthogy <hi>Tökölit</hi> elfogatták; mert ezzel az egy
               sakkhúzással azonnal megszüntették a magyarországi felkelést. <hi>Tököli</hi> leghívebb barátai, legjobb alvezérei fejedelmük elfogatásának hírére
               egyszerre elhagyták a török tábort, s átmentek a császári táborba, azt mondva, hogy
               inkább akarnak a koronázott király által megbüntettetni, mint a hitetlen török
               rabszolgából lett kényurak játékeszközei lenni. S ezúttal a németek okosan viselték
               magukat. Az áttérőket, <hi>Petrőczyt, Petneházy Dávidot</hi>
               kitüntetésekkel fogadták s a nádori seregbe oszták be. <hi>Petneházy</hi> ekkor megesküdött, hogy ő akarja a legelső diadalmas zászlót <hi>Budavár</hi> fokára feltűzni.</p>
            <p> Másfelől <hi>Tököli</hi> neje, a hős lelkű <hi>Zrínyi
                  Ilona,</hi> ki hatalmasan védte a felkelés ügyének utolsó várát, <hi>Munkácsot</hi> a császári seregek ellen, onnan írt a török nagyvezérnek erős
               szavakkal szemrehányó levelet férjének elfogatása s ezáltal a magyar nemzetnek a
               török szultántól elidegenítése miatt.</p>
            <p> De mindennél többet használt <hi>Tökölinek</hi> az, hogy a hóbortos
                  <hi>Sátán Ibrahimot a</hi> szultán az érsekújvári és esztergomi nagy
               veszteségekért megselyemzsinóroztatta; az új nagyvezér, <hi>Szolimán</hi> aztán rögtön szabadon bocsátá <hi>Tökölit,</hi> s
               visszaküldé a váradi basához, utasítva azt, hogy vendégelje meg még egyszer, de
               fekete leves nélkül, s aztán tanácskozzanak a felkelés újból való nyélbeütéséről.</p>
            <p> Üthették már annak bottal a nyomát!</p>
            <p> A legmesszehatóbb következése lett <hi>Tököli</hi> elfogatásának az,
               hogy <hi>Erdély</hi> is végképp átpártolt <hi>Lipóthoz.
                  Teleki Mihály</hi> régóta tervezte már ezt a fordulatot, amióta csak <hi>Tököli</hi> visszaküldte a jegygyűrűt leányának. Most, hogy Tökölit
               elfogták a basák, könnyű volt a gyönge szívű <hi>Apaffyra</hi>
               ráijeszteni, hogy az osztrák szárnyai alá meneküljön. Elszerződték Erdélyt.</p>
            <p> Az ozman birodalom bizonyára nem vesztett el annyit a<hi> fekete
                  tengerben,</hi> mint ebben az egy csésze <hi>fekete kávéban.</hi>
            </p>
         </div>
         <div type="chapter">
            <head>Buda visszavívása</head>
            <p> Az érsekújvári és esztergomi diadalok után itt volt az ideje az ország középpontját,
                  <hi>Buda várát</hi> visszavívni, amit egy év előtt hasztalanul
               kísértett meg a császári hadsereg: harmincezer embernyi veszteséggel hagyva abba az
               ostromot.</p>
            <p> Most kedvezőbb volt a helyzet: a<hi> Tököli-féle</hi> had szétoszlott,
               nem vont el egész dandárokat többé: ellenben egy része a nádor zászlói alá állt, aki
               most már kilencezer főnyi magyarral csatlakozott az egyesült keresztyén hadsereghez,
               s a huszároknak, hajdúknak jó hasznát lehetett venni a spahik és janicsárok ellen,
               akikhez harcmodorban legjobban hasonlítottak.</p>
            <p>
               <hi>Buda</hi> akkoriban elsőrendű erősség volt, a németek úgy hívták,
               hogy <hi>„átkozott szikla”,</hi> a törököknél <hi>„Dzsigerdilen”</hi> volt a neve (szív gyönyörűsége). A törők birodalomnak rangban
                  <hi>harmadik városa.</hi>
            </p>
            <p> Erődítései kiterjedtek egész a mostani királyfürdőig, a törököktől „csóka-domb”-nak
               nevezett Gellért-hegy is várművel volt koronázva. A kastélynak nevezett vár egész a
               vízi kapuig terjedt, s egymást kereszttűzben védő köröndökkel és bástyaszelvényekkel
               volt megvédelmezve.</p>
            <p> E kastélynak egy részét képezte <hi>Hunyady Mátyásnak</hi> hajdan oly
               híres királyi palotája. Még ebben az évben láthatók voltak annak belsejében a régi
               fénynek maradványai; ahogy a követképpen benn járt német urak leírták: még láthatók a
               gránitból, márványból kifaragott címerek, a holló a gyűrűvel, a sárkányok, egy
               márvány csúcsíven egy szentnek a szobra; de a fejeik már le voltak ütve: a szentnek
               is, a sárkányoknak is.</p>
            <p> A termek boltozatain még olvashatók voltak az aranyos föliratok frescofestmények
               között.</p>
            <p> Leírják a 44 lépésnyi hosszú, 18 lépésnyi széles termet, hol <hi>Mátyás király</hi> fogadta volt az ország rendeit, fenn a boltozaton a zodiacus
               tizenkét égi jegye, s e ragyogó mondás: <hi>„Aspice Mathiae micuit quo
                  Tempere Regis, Natalis Coeli qualis utroque fuit.”</hi> (Bánta is a török,
               akárhogy állt az ég, Corvin Mátyás születése napján!)</p>
            <p> Még <hi>Leslie</hi> idejében állt az a hosszú fedett folyosó, mely a
               királyi laktól a hévízfürdőig levezetett, s a gyönyörű <hi>fehér
                  márvány előcsarnok</hi> karcsú oszlopaival, miknek főzetén művészi faragványú
               oroszlánok tarták <hi>Mátyás</hi> és <hi>Beatrix</hi>
               címereit. S különös kedvezményképpen megmutatták a törökök a császári követnek egy
               föld alatti sötét boltban – Mátyás király hajdani <hi>világhírű
                  könyvtárának</hi> halomra hányt, penészlepte maradványait. – A várkapuban hevert
               egy nagy márvány síremlék: valami <hi>püspöké.</hi> Hogyan került
               oda?</p>
            <p> A várudvar közepén állt még a szökőkút, melyhez a forrásvizet a svábhegyi Mátyás
               király forrásból vitték odáig ólomcsövek: a kút medencéje egy 22 lábnyi kerületű
               sárgaréz medence volt, csigateknő módra alkotva, minden gerezdjén egy Magyarországhoz
               tartozó tartomány címere: ezt a medencét az ostrom után a romok közül ásták elő.
               Garasokat vertek belőle. Valamikor egy Fortuna istennő szobor bronzból állt e
               szökőkút felett. Abból meg a törökök vertek garasokat.</p>
            <p> S a fényes palotát emeletes lakóházak vették körül, faragott ékítményekkel: hanem az
               ablakaik üveg helyett papírral beragasztva, szalmával betömve, az utcákon sár,
               szemét, piszok.</p>
            <p> A várudvaron pedig kétszáz tartalékágyú volt egymás mellé sorban felállítva.</p>
            <p> A Szűz Mária templomának a tornya minaréhvá volt átalakítva, hegyén a
               félholddal.</p>
            <p> A várat nem lakta más, mint török, német és zsidó.</p>
            <p> Ezúttal a Buda elleni hadjárat valóságos mintarészlete volt az európai jellegű
               keresztes háborúnak: franciák, angolok, spanyolok, csapatostul tódultak egyesülni a
               német és magyar seregekkel: urak és szegény kézművesek, mint hajdan a szent sír
               visszavívásakor. Nyolcvanötezer emberre ment a lothringeni herceg vezetése alatti
               keresztes tábor.</p>
            <p> Tizenhatezren voltak a törökök Buda várában: mind a színe, virága az ozmán
               seregnek.</p>
            <p> Kormányzó basa volt a hetvenéves <hi>Abdurrahman,</hi> nagy hadjáratok
               tapasztalt hős vezére: s a vár fölmentésére Nándorfehérvár alól felsiető sereg vezére
               volt maga a szeraszkiér, <hi>Szolimán</hi> basa.</p>
            <p> A birodalmi sereg közeledtének hírére a török főurak, mintha sejtették volna
               végzetüket, hölgyeiket és drágaságaikat lovasságuk kíséretében Székesfehérvárra
               küldték; de azokat <hi>Batthyány Ádám</hi> huszárjai útközben elfogták,
               s a hárem virágai rabnőkül lettek eladva.</p>
            <p> Ezzel az elkeserítő hírrel együtt repültek be az első bombák Buda várába: június
               21-ikén.</p>
            <p> Már három nap múlva akkora rés volt törve az alsó város kőfalán, hogy az ostromlók
               betörhettek rajta, s a várost felgyújthatták. Ekkor aztán elkezdődött a harc a föld
               felett és a föld alatt.</p>
            <p> A lotharingi herceg a hegyekről és a dunai sajkákról lövette a várfalakat, <hi>Abdurrahman</hi> nem kevesebb erővel viszonozta a köszöntést a
               bástyaköröndökről. S eközben a föld alatt ásta mind a két fél a tűzaknáit: a
               vakandokmunka folyt szakadatlanul, s a felrobbant tűzvermek majd a vívók, majd az
               ostromlottak védműveit temették be, s alájuk a halottakat.</p>
            <p> Július 13-án a török várőrség ismét egy tűzaknát robbantott fel a vívók ellen, de
               oly szerencsétlenül, hogy a robbanás a saját bástyájuknak egy köröndjét is
               ledöntötte.</p>
            <p> Erre <hi>Károly herceg</hi> rohamot parancsolt a körönd ellen, három
               hadoszlop rohant a tört résnek, <hi>Starhemberg Guido, Auersperg</hi>
               és <hi>Herberstein</hi> vezérlete alatt. Elöl a vezérek: fel a leomlott
               körönd romladékain.</p>
            <p> De az első rémületükből magukhoz tért törökök gyilkos tüzeléssel fogadták az
               ostromlókat: az első rohamnál halva maradt <hi>Herberstein.</hi>
            </p>
            <p> A bástyát mégis elfoglalták az ostromlók.</p>
            <p> Hanem ekkor látták, hogy a bástyán belül még egy védpalánk van emelve, s amint ennek
               megvívására rohantak, a lábaik alatt felrobbant egy rejtett tűzárok és <hi>Starhemberg</hi> gránátosai százával repültek a légbe, ő maga is
               égési sebet kapott <hi>Auersperggel együtt.</hi>
            </p>
            <p>
               <hi>Károly herceg,</hi> látva a három rohamoszlop veszedelmét, hirtelen
               segítségükre küldött egy önkéntesekből alakított dandárt. Ez halálmegvető bátorsággal
               rohant fel a falakra, s visszanyomta a törököket, kik ezalatt támadókká váltak, s
               maguk törtek ki a brandenburgiakra. Az önkéntes csapat hősi rohama megfordítá a
               harcot, s a bástyát ismét a keresztyének kezébe juttatá. Ekkor azonban ismétlődött az
               a jelenet, amit <hi>Eger</hi> vár ostrománál bámult a fél világ,
               csakhogy ezúttal a törökök részéről. A török asszonyok maguk is odarohantak a
               palánkra, s kövekkel verték vissza az ostromlókat, ahol nem volt elég a férfisereg.
               Az éj leszálltával a törököké maradt a vitatott bástya, az ostromlóknak ezerhatszáz
               halottja födte az omladékot; azok között <hi>Herberstein</hi> és <hi>Dobna, Rupert</hi> és <hi>Zaimes</hi> angol hercegek;
                  <hi>Piccolomini, Vejér</hi> és<hi> Veldentz</hi>
               hercegeket haldokolva vitték el onnan. <hi>Commercy</hi> herceget, <hi>Escalona</hi> spanyol grandot, <hi>Crequi</hi> és <hi>Longueval</hi> lovagokat nehéz sebektől fedve szállíták vissza a
               táborba.</p>
            <p> Három nappal később a királyi kastély köröndjénél próbáltak rohamot: ez is vissza
               lett verve, halva maradt benne <hi>Fontaine</hi> altábornagy.</p>
            <p> Csak az ágyúzáshoz kellett ismét visszatérni.</p>
            <p> Ebben a legnagyobb mester volt egy magyar ferencrendi barát, <hi>Gábor,</hi> akit a táborban csak <hi>„tüzes Gábor”</hi> név alatt
               ismertek. Július 22-én a tüzes barátnak egy jól irányzott bombája keresztülszakítá a
               török hadszertár boltozatát, s betört a lőportárba. Az irtóztató robbanás ezerötszáz
               törököt ölt meg, s mint egy tűzokádó, szórta tele Budát, Pestet s a körülfekvő
               helyeket kőzáporral; még a Duna is kicsapott kétfelől a szörnyű légnyomástól, s a
               parton álló őröket elsodorta. Egy óráig nem lehetett látni a sűrű por- és
               füstfellegtől, melyben egyre pattogtak a légbe felhajított gránátok ostromlók és
               ostromlottak fejei felett.</p>
            <p> E catastropha után a lothringeni herceg fehívta <hi>Abdurrahmant,</hi>
               hogy adja fel a várat, a basa Isten büntetésével fenyegette a gőgösöket.</p>
            <p> Július 27-én aztán új általános ostromot rendelt el a herceg. Abban kétezer magyar
               is részt vett már. A törökök vad hősiességgel fogadták a falra rohanókat, s négy
               tűzaknát robbantottak fel alattuk. Ismét ott küzdöttek a férfiak sorában a török
               asszonyok, égő kénnel és szurokkal telt zsákokat hajigálva az ostromlók közé. S
               kétszer visszaverték a keresztyéneket. De végre mégis győzött ezeknek vitézsége.
               Négyórai öldöklő harc után, amiben az ostromlók részéről háromezer-háromszáz ember
               esett el, s azok közt <hi>kétszáz tiszt,</hi> el lett foglalva a
               kastély előtti és a bécsi kapui bástya. A legelső diadalmas zászlót <hi>Eszterházy János</hi> győri alkapitány egyik vitéz hajdúja tűzte ki e vármű
               fokára.</p>
            <p> Azonban hátra volt még maga a kastély, a tulajdonképpeni vár. Ezt erős belső kőfalak
               védték, amiknek a száraz árkait <hi>Abdurrahman</hi> víz helyett tűzzel
               töltette meg.</p>
            <p> Másodszor is felszólították a vár feladására, azt felelte: „Ha restellitek a
               vérontást, hagyjátok abba Buda vívását”.</p>
            <p> Az ostromlók azután három ízben felrobbanták a kastélyt védő kőfalat, de a törökök
               mindannyiszor visszaverték az intézett rohamot, a harmadiknál maga <hi>Starhemberg Rüdiger,</hi> Bécs hősi védője is nehéz sebet kapott.</p>
            <p> Ezalatt közeledett csöndesen <hi>Szolimán basa</hi> nagyvezér
               ötvenezernyi derékhadával Buda felé. Augusztus 7-én már Székesfehérvár alatt állt. És
               Budavár tornyán még mindig ragyogott a félhold.</p>
            <p> Azonban <hi>Károly herceg</hi> is magához vonta az ország más részében
               szétszórt hadait, s e napokban érkezett meg hozzá gróf <hi>Batthyány
                  Kristóf</hi> és <hi>Bercsényi Miklós</hi> a huszárjaival.</p>
            <p> Ez utóbbiak mindjárt fényesen kitüntették magukat.</p>
            <p> Augusztus 14-én a nagyvezér ágyúlövésnyi távolban állt a birodalmi seregtől: Biát,
               Promontort, Budakeszit tartá megszállva.</p>
            <p> Másnap olyan felvonulást tett a török sereg, mintha derékütközetet akarna elfogadni,
               ezalatt azonban egy nyolcezer főnyi dandárt, spahikból és janicsárokból a budakeszi
               erdőkön keresztül észrevétlenül előretolt a Svábhegyre, azzal a céllal, hogy az
               ostromzárló seregen keresztülrontva ezt a dandárt Buda várába bevesse.</p>
            <p> A törökök meglepték az előőrsön álló horvát ezredeket, s azok oly vad rohanással
               futottak meg előlük, hogy saját vezérüket, <hi>Lodront</hi> is
               agyontaposták. Azonban a nagy Svábhegyen, ott, hol most a templom emelkedik, szemben
               jött rájuk <hi>Dünewald</hi> a<hi>
                  Bercsényi-huszárokkal</hi> és <hi>Pálffy</hi> a nehézlovassággal: a
               spahik vissza lettek szalasztva, a magukra hagyott janicsárok pedig 150 fogoly
               híjával lekaszabolva. Tizenkét ágyú maradt a győztes lovasság kezében és húsz
               lófarkas zászló.</p>
            <p> A budavári törökök jól látták ezt a harcot a Svábhegy sík magaslatán, s maguk is
               kitörtek a megszállókra, hogy a segélyre jövőknek kezüket nyújthassák; de ők is
               vissza lettek verve. Néhány óra múlva ott láthatta <hi>Abdurrahman</hi>
               a kastély ablakából a köröndre kitűzött húsz lófarkas zászlót, s dárdahegyre szúrva a
               két elesett janicsáraga fejét.</p>
            <p> Ami ezen a napon nem sikerült nyolcezer embernek: azt a hős merényletet megtette
               sikerrel két nappal később egy sokkal kisebb csapat.</p>
            <p> Augusztus 17-én, a Buda környékén annyiszor észlelhető nyári köd oltalma alatt,
               kétezer janicsár egész az előőrsökig lopózott észrevétlenül. Ezek a gyalog harcoló
               vitézek ezúttal lóháton jöttek; amire nem minden „talpas” vállalkoznék, s megint
               kikeresték maguknak a horvátokat, akik már a minap is hátukon hozták őket be a
               táborba. Ezúttal keresztültörték magukat a futókon, s aztán az ostromló vízárkokon
               hosszában végigvágtattak, nekivetett kantárral, fellármázva az egész tábort s
               lekaszabolva az őrcsapatokat. Mikor a fehérvári kapu elé értek (amit a török <hi>„kakaskapunak”</hi> nevezett), ott hirtelen leugráltak lovaikról, s
               gyalog sorakoztak harcrendbe az őket üldöző keresztyén ezredekkel szemben. Rögtön nem
               mehettek be a fehérvári kapun, mert azt a törökök belül úgy eltorlaszolták, hogy
               maguknak is munkát adott a kapubejáratot járhatóvá tenni. Nagy idő telt el bele, míg
               azt kinyithatták. S az a kétezer janicsár ezalatt, kinnszorulva a kapu előtt,
               védelmezte magát <hi>Heissler</hi> tábornok összes ezredei ellenében.
               Minden janicsárnál volt három kézigránát, azt hajigálták elleneik tömött soraiba.
               Ezerötszáz elhullott közülük, de ötszáz bejutott mégis a várba.</p>
            <p> A birodalmi seregben nagy volt emiatt a szégyen és bosszúság: annál nagyobb az öröm
               és dicsőség odabenn a várban. Minden ágyúikból örömlövéseket adtak a törökök, s négy
               vörös lobogót tűztek ki a falakra, s most már hallani sem akartak a feladásáról.
               Hiszen láthatták éjjelente a szomszéd hegyek oldalain villámló tábortüzeit a felmentő
               seregnek: itt volt előttük a nagyvezér.</p>
            <p> 23-ikán a bajorok elfoglalták rohammal a várkastély <hi>szeglettornyát.</hi> De a toronynak a földszintjét még a törökök tartották, s
               azok ott alant ként és szurkot gyújtottak meg, hogy a fejük fölé került elleneiket
               kifüstöljék; míg ezek négy elfoglalt ágyút vontatva fel a torony plafondjára, onnan
               lövették a kastély többi részét. Ekkor az ostromlóknak segítségére jött az ég maga.
               Egy roppant zivatarral jövő felhőszakadás eloltotta a törökök által szított tüzet, s
               ezzel a keresztyének az egész tornyot elfoglalhatták.</p>
            <p> Amíg a zivatar tartott, <hi>Abdurrahman</hi> két hírnököt küldött ki a
               várból a Promontornál táborozó nagyvezérhez írott levelekkel, egy renegátot és egy
               szerecsent. A fekete úszva eljutott a nagyvezérhez; a renegátot a csajkások
               észrevették és elfogták. A nála talált levélből meg lehetett érteni, hogy <hi>Abdurrahman</hi> már lemondott a védelem sikerének reményéről.
               Allahra kéri a nagyvezért, hogy siessen őt végveszedelmében megszabadítani.</p>
            <p> A másik úszótól megkapta ugyan a levelet a szerdár: eszerint lehetett várni, hogy
               másnap egész erejével siet megtámadni az ostromló sereget. A hercegi vezérek minden
               ponton védelmi harcra készültek.</p>
            <p> Augusztus 29-ikén csakugyan kora hajnalban le is szállt a nagyvezér a hegyekről, s
               nekizúdított a birodalmi seregnek egy <hi>ezerötszáz</hi> spahiból álló
               lovascsapatot. – Ezzel akarta felmenteni Buda várát! Ezeket azután egyik keresztyén
               ezred a másiknak adta kézről kézre, utoljára <hi>Mercy</hi> és <hi>Heissler</hi> vasas ezredei közé kerültek, s ott az utolsó emberig
               le lettek aprítva. Ádáz verekedést követtek el, de minden cél nélkül: egy török dalia
               egész <hi>Mercy</hi> tábornokig tört magának utat, két golyótól vérzett
               már, s mégis egy utolsó csapással úgy megsebesíté a hős tábornokot (Arad
               elfoglalóját), hogy az nemsokára belehalt a sebbe.</p>
            <p> Hogy mit akart <hi>Szolimán basa</hi> ezzel az őrült kalanddal? Azt
               nem mondta meg soha, mert éppen akkor érkezett meg az Erdélyből hazahívott <hi>Scherfenbergnek</hi> elődandára Pestre, s a hajóhídon átvonulni
               látta a szerdár; ha netalántán döntő ütközetre gondolt volna, e látványra jobb
               gondolatra tért, s veszni hagyva az ezerötszáz spahiját, megint visszament a
               hegytetőre gubbaszkodni.</p>
            <p> Ugyanez nap érkeztek meg a<hi> svéd</hi> segédcsapatok is. Az ostromló
               sereg most már elég erősnek érezte magát, akár a nagyvezért megtámadni a maga
               táborában, akár Buda várát végső ostrommal elfoglalni a szeme láttára.</p>
            <p> Két napig tartottak afölött haditanácsot, hogy a kettő közül melyiket válasszák? El
               lett határozva, hogy Buda várát fogják előbb ostromolni.</p>
            <p> A deréksereget védelmi vonalban helyezték el a nagyvezérrel szemközt: kilencezer
               főnyi kiválasztott csapat pedig két oldalon indult meg a vár vívására.</p>
            <p> Délután három órakor hat ágyúszó adott jelt az ostrom megkezdésére. A kis Svábhegyen
               fölállított tizenhat nehéz ágyú végigsöpörte a védők palánkjait. Azok még most is
               csuda bátorsággal harcoltak, egészen magukra hagyatva. Kétszer visszaverték a
               várkastély falairól az ostromlókat. A keresztyének vezérei közül elesett az egyik
               rohamoszlop vezére, <hi>Spinola,</hi> a másik oldalon <hi>Asti;</hi> a választófejedelem hadoszlopánál <hi>Tattenbach.</hi>
               Ekkor végre egy magyar vezér, <hi>Petneházy Dávid (még egy év előtt
                  Tökölinek legjobb alvezére) a maga hajdúi élén</hi> felhatol a várkastély
               legmagasabb tornyába, s lerántva onnan a török zászlót, kitűzi helyébe a magyar
               lobogót. A törökök utánarohannak, dühös küzdelem után elnyomják, kötelet kötnek a
               nyakára, s ugyanazon torony zászlófogó vaskampójára felakasztják. Ámde a hű hajdúk
               utánatörnek, szétverik kardjaikkal a törököket, s még élve lemetszik felakasztott
               vezérűket, s újra kitűzik a zászlót.</p>
            <p> Nemsokára minden oldalról hangzik a „victoria!” kiáltás, a bécsi kapunál betör a
               hadoszlop, s rettentő bosszút áll elesett tábornokáért, <hi>Spinoláért;</hi> a janicsárok közül egy sem kap kegyelmet. A várparancsnok, az
               ősz <hi>Abdurrahman,</hi> ötven vitézével a házába menekül, s mikor már
               veszve van a vár és város, veszve minden bástya, minden torony, ő még védi az utolsó
               házat. Mellette egyenként hullanak el vitézei, utoljára ő maga is elesik: s ezzel
               Buda vára 145 esztendei török uralom után ismét Magyarország fővárosává lesz: s
               büszkén hangzik fel a Te Deum laudamus s a Dunába fojtott zsidók halálordítása.</p>
            
            <p> Hanem a fényes palotából, amit Mátyás király maga után hagyott, nem maradt meg
               semmi. – Romok és üszkök. – Egy általános tűzvész elpusztítja még a végső maradványt
               is. Budavár <hi>kiégett!</hi>
            </p>
            
            <p> Hát az első hősnek, ki Budavár ormára a zászlót kitűzte, mi lett a jutalma?</p>
            <p>
               <hi>Petneházy Dávidot</hi> a diadal után nemsokára, ebéd felett
               megmérgezték. Mikor érezte a méreg hatását ereiben, felkapott lovára, s őrülten
               nyargalt a mezőkön keresztül-kasul, míg holtan lefordult a nyergéből.</p>
            <p> Ez volt a jutalma.</p>
         </div>
         <div type="chapter">
            <head>Az első zentai diadal</head>
            <p> Szolimán basa nagyvezér Buda elvesztése után három lépéssel az Al-Dunánál termett. A
               nagyvezérek nagyokat tudnak lépni, mikor kergeti őket valaki. Károly herceg pedig
               gyorsan nyomult utána. A dunántúli várakat egymás után hódította meg ostrommal. A
               császári hadsereg más része De La Verne főparancsnoksága alatt Szeged városát
               foglalta el. De a vár ostrománál De La Verne elesett. Wallis tábornok a gyalogsággal
               az ostromot folytatta, Veterani pedig a lovassággal, melyben nagy számot vetettek
               Barkóczy huszárjai, a Zentánál gyülekező török had ellen indult, mely felfelé
               nyomulóban volt Szeged vár fölmentése végett.</p>
            <p> Veterani neve népszerű volt a magyaroknál mind vitézsége, mind emberséges bánásmódja
               miatt: az erdélyiek „Veterani apó”-nak hívták; a huszárság nagy lelkesedéssel
               követte, s amint a török–tatár sereggel összetalálkozott, azt az első rohammal szét
               is verte. – Ámde ekkor vette észre Veterani, hogy oldalvást egy új hadsereg közelít.
               Az volt a nagyvezér lovassága.</p>
            <p> Visszahúzódni kész veszedelem lett volna: a sík rónán a túlnyomó török lovasság
               elgázolta volna Veterani négyezer lovastól védett seregét. Itt csak a vitézség és
               hidegvér segített. Veterani gyalogezredei puskavégre várták be a török lovasságot,
               akkor adtak rá sortüzet; mire a spahik hátat adva, megfutamodtak. Veterani üldözőbe
               vette őket a lovasságával, amidőn egyszerre csak kétfelé húzódnak a spahiezredek, s
               Veterani ott találta magát az eddig álcázva volt ágyútelepek és janicsárezredek
               előtt. Ugyanazon kelepcébe csalták, amellyel Mohácsnál Tomory seregét
               megsemmisítették. – De Veterani egy pillanatig sem tétovázott. „Győzni, vagy
               meghalni!” – Ez volt a jelszó. Összegyűjtött erejével megrohanta a janicsárezredeket,
               s nem tartva föl a kartács- és sortűztől, levágja a janicsárhadat, elfoglalja az
               ágyúkat, s aztán ugyanazokat a török lovasság ellen fordítja, azt is széjjelveri. A
               nagyvezér sereg nélkül fut tova, otthagyva a négyszerte kisebb ellenfél kezében húsz
               ágyút, megannyi zászlót és négyezer lovat. Ez még kellett neki a budai kudarchoz.</p>
            <p> Amint Veterani visszatért Szegedre a diadalzsákmánnyal, a várat is feladta a török
               őrség.</p>
            <p> Ezzel az idénre be volt fejezve a hadjárat.</p>
         </div>
         <div type="chapter">
            <head>Caraffa. Az eperjesi mészárlás</head>
            <p> Három nővére volt <hi>Tököli</hi> Imrének: <hi>Katalin,
                  Éva</hi> és <hi>Mária.</hi>
            </p>
            <p> Az elsőt elvette <hi>Eszterházy Ferenc,</hi> a másodikat <hi>Eszterházy Pál,</hi> a nádor, a harmadikat <hi>Nádasdy
                  István.</hi> Mind a három legbuzgóbb híve <hi>I. Lipótnak,</hi> a
               trón legerősebb oszlopai; de amellett nemzetüket szerető igaz hazafiak.</p>
            <p>
               <hi>Eszterházy Pálnak</hi> a királyhoz intézett megannyi leveleiből,
               éppen úgy, mint a magyar nemzethez szóló kiáltványaiból mind az a magas törekvés
               tűnik elő, hogy ez a messzelátó politikus egyszerre a töröknek és a németnek a
               zsarolásaitól is meg akarta szabadítani hazáját; egyfelől a magyarokat biztatva,
               buzdítva, vezetve a koronás királyhoz való hűségre; másfelől a királyt kérve,
               unszolva, hogy tartsa meg uralkodói kegyében a megtérőket, s bízza rájuk az ország
               védelmét: vigye ki az országból az elégedetlenséget szító német, olasz, vallon
               hadakat, gyűjtsön helyettük magyar seregeket.</p>
            <p> Hogy ezen magas terve kivitele mellett nemcsak beszélt, hanem tett is, azt a csaták
               bizonyítják: tanúi rá Budavár kivívott bástyái. A király hajlott is a szavára, s
               megengedte neki a magyar hadsereg gyűjtését; hanem a bécsi kormány nem küldött neki
               hozzávaló pénzt. A magyar ezredek soha semmi zsoldot nem kaptak a hadipénztárból; a
               nádor a maga jövedelmeiből meg a vármegyék önkéntes adakozásaiból tartotta fenn
               őket.</p>
            <p> Mégis folytatta a megkezdett művet. Gyűjtötte a magyar fegyveres erőt a trón körül,
               s nem csúszva-mászva, de fegyverrel az öklében foglalta el az uralkodó szívében az őt
               megillető helyet.</p>
            <p> Ezért esküdt ellensége volt mindaz az idegen hadvezér, kikre nézve a hadviselés csak
               mesterség volt, s akik Magyarországot nem tekintették egyébnek, mint a szabad prédára
               bocsátott kincsbányának.</p>
            <p> Mindezek között a legátkozottabb nevet égette be Magyarország történelmébe <hi>Caraffa.</hi>
            </p>
            <p> Ennek a névnek minden betűje egy bitófa.</p>
            <p> Természetétől fogva irigy, bosszúálló, gyanakodó; a táborozás alatt még jobban
               kifejlődtek rossz indulatai; amik között azután a vezérszerepet elvállalta a
               kincsszomj: mellyel csak őrült nagyravágyása versengett.</p>
            <p> Mint sérthette a dölyfét az, hogy <hi>Munkács</hi> vára alól egy <hi>asszony</hi> kényszeríté szégyenszemre elvonulni! Öt hónapig nem
               bírta még csak egy kapuját sem betörni. Ennek az utána hangzó asszonyi kacajnak
               kellett őt nagyon üldözni!</p>
            <p> Ezt akarta megbosszulni azzal, hogy az alkudozó török basáktól mindenekfölött <hi>Tököli</hi> fejét követelte, s a nyomorult vezérek bizony el is
               küldik azt neki, ha a becsületes <hi>Herman őrgróf,</hi> a főhaditanács
               elnöke, nem tudatja az ajánlathozó agával, hogy a császár Tökölinek fejéért annyit
               sem ad, mint egy fületlen gombért.</p>
            <p> Ekkor aztán <hi>Herman őrgróf</hi> neve is odakerült <hi>Caraffa</hi> fekete könyvébe.</p>
            <p> Az emberbőrbe szorult szörnyeteg egy nagy átkozott tervet gondolt ki.</p>
            <p>
               <hi>Tökölinek</hi> a legkisebb húga, <hi>Mária, Nádasdy
                  István</hi> neje, férjével együtt (mint új házas) meglátogatta a sógorasszonyát,
                  <hi>Ilonát</hi> Munkácson: amidőn egyszerre véletlenül ott termettek
               az osztrákok s ostrom alá fogták a várat.</p>
            <p> Ezalatt <hi>Nádasdy István</hi> hirtelen meghalt; s az özvegy nő
               engedélyt kért a császári vezértől, hogy az ostromolt várból kimehessen. Megadták
               neki az engedélyt, s ő elment Kassára.</p>
            <p> Ekkor <hi>Caraffa</hi> fölbérelt két markotányosnét, ezek közül az
               egyik e néven szerepel az aktában, <hi>„Tábori Erzsók”.</hi> Ezeknek
               azt <hi>kellett</hi> vallani, hogy őáltaluk <hi>Nádasdyné</hi> leveleket küldözött szanaszét az országban a városokhoz és
               főurakhoz, melyben azokat <hi>Tököli Imre</hi> mellett fegyverfogásra
               felszólítja.</p>
            <p> Ennek a maga költötte, hamis tanúbizonyságnak az alapján tett azután egy
               felterjesztést a császárhoz, melyben előadja, hogy egy általános összeesküvés van az
               ő trónja és személye ellen, mely nemcsak a császárnak minden tartományát, de az egész
               keresztyénséget kiirtással fenyegeti, s ennek a bálványa <hi>Tököli
                  Imre.</hi> Unszolja a császárt, hogy engedjen neki egy bűnvizsgáló törvényszéket
               felállítani, amely a bűnösök felett ítéljen. Reméli, kiemeli, hogy az <hi>azoktól elkobzandó vagyon meg fogja tölteni a kincstárt.</hi>
            </p>
            <p> És Caraffa előtt <hi>„a gyanú annyi volt, mint bebizonyított
                  bűntény”.</hi>
            </p>
            <p>
               <hi>I. Lipót</hi> e rémséges ijesztgetésre felhatalmazta <hi>Caraffát,</hi> hogy állítson fel egy ítélőszéket <hi>Eperjesen,</hi> de utasításul adta, hogy a magyar törvények szerint hozzon
               ítéletet, hogy akiknek a király a múltakért amnestiát adott, azokat ne bántsa; csak
               azt vizsgálja, hogy azóta vétkeztek-e? S ítéletet csak önkéntes vallomásaik, vagy
               csalhatatlan bizonyítékok alapján hozzon.</p>
            <p>
               <hi>Caraffa</hi> ezzel a meghatalmazással kezében, amint Eperjesre
               megérkezett, bezáratta a város kapuit, s megalakította a vértörvényszéket.</p>
            <p> A toll megtagadja a szolgálatot, mikor le kell írnunk, hogy ez az istentelen
               ítélőszék, két tag kivételével, mind magyar urakból és polgárokból állott. Az a kettő
               német volt, <hi>Wallis</hi> alezredes és <hi>Fischer.
                  A</hi> közvádló volt egy <hi>Szentiványi. A</hi> bírák egyike: <hi>Megyeri Gábor,</hi> Sáros megye követe a pozsonyi országgyűlésen
               maga mondá el, hogy <hi>„a bírák nyelve s voksa nem volt szabad,
                  mindennek a tábornok esze s akarata szerint kell vala történni”,</hi> hanem azért
               ők mégiscsak ott maradtak vak eszközül, csupán a <hi>német
                  Wallisnak</hi> és <hi>Fischernek</hi> volt bátorsága otthagyni a
               helyét, s nem szeplőztetni be a becsületes nevét az ártatlan vérrel.</p>
            <p> Akkor aztán elkezdte Caraffa az összefogást. A börtönök megteltek. A város
               legelőkelőbb, leggazdagabb polgárai lettek befogva. Mind valamennyi azzal volt
               vádolva, hogy <hi>Tökölivel</hi> újabb összeesküvést kezdtek, s a
               tatárok behívását tervezték. Tanú volt rá <hi>Tábori Erzsók</hi> meg
               egy másik piaci személy. Bizonyítványok a koholt levelek: de amiket <hi>Caraffa</hi> a törvényszéknek soha fel nem mutatott, sem a vádlottaknak. Akkor
               aztán következett a kínpadra vonatás.</p>
            <p> A nápolyi parvenu értett ehhez a mesterséghez is: a spanyolcsizma, a tüzes vas, a
               forró olaj, a homlokszorító mégsem bírta a vádlottakból kicsikarni azt a vallomást,
               amire szükség volt. Azért csak ki lett rájuk mondva az ítélet.</p>
            <p>
               <hi>Keczer Endre s</hi> veje, <hi>Zimmermann Zsigmond,
                  Raucher Gáspár</hi> és <hi>Baranyai Ferenc,</hi> mind a
               legtekintélyesebb és leggazdagabb eperjesi polgárok, <hi>összes</hi>
               <hi>vagyonuk elvesztésére,</hi> jobb kezeiknek fejszével, fejeiknek
               pallossal levágatására ítéltettek.</p>
            <p> A vérszomjú szörnyeteg oda az ablak alá állíttatta fel a vérpadot, s onnan nézte a
               mészárlást, amit ötven hóhérlegény hajtott végre, zöld ruhába öltözve mind.</p>
            <p> Valóságos mészárlás volt. A kivégzettek testét négyfelé vágták, fejeiket a bitófára,
               testeik darabjait az útfélre szegezték ki. Azután <hi>Keczer</hi> fia,
                  <hi>Gábor,</hi> veje, <hi>Sárossy Márton,
                  Fleischhacker György</hi> városbíró, <hi>Schlönleben György,
                  Medveczky Sámuel</hi> senatorok. <hi>Féja György</hi> kassai bíró, a
               kínpadon lehelte ki lelkét, <hi>Feldmayer Samu</hi> egykor eperjesi
               parancsnok öngyilkossá lett.</p>
            <p> Azután következtek a távolabb vidékekről összefogottak: a kínpad működött a vérpad
               számára: három hónapon át. Egy napon felkoncoltattak a vérpadon <hi>Székely Endre, Weber Dániel, Bezzegh György, Weber Fridrik</hi> s a környék
               leggazdagabb főura, <hi>Radvánszky György,</hi> akire azt fogták, hogy
               ő segíti pénzzel az összeesküvést; azután jött <hi>Palásthy Gábor</hi>
               és <hi>Kovács György</hi> mészáros.</p>
            <p> Az elítéltek még csak nem is védhették magukat a törvényszék előtt. Caraffa azt
               felelte nekik, hogy majd előbb kivégezteti őket, azután védelmezzék majd magukat,
               ahogy ezt Tököli levele fölemlíti.</p>
            <p> A polgárok után került a sor a nemes urakra. <hi>Caraffa</hi> vérebei
               mindenfelé szaglásztak összeesküvők után. Elég volt azt megtudni valakiről, hogy sok
               pénze van; hogy el legyen ítélve. <hi>Roth János</hi> megérté a
               veszélyt, odaadta a pénzét <hi>Caraffának,</hi> s ez mindjárt
               elbocsátá.</p>
            <p> A császár magyar hívei hasztalan könyörögtek odafenn Bécsben, hogy szüntesse meg a
               rémítő embermészárlást, ártatlan vér ontását, a császár két minisztere, <hi>Strattman</hi> és <hi>Kinszky</hi> nagyon helyeselte
               azt, amit <hi>Caraffa</hi> cselekedik.</p>
            <p> Most azután a vérontástól megdühödött ember a legnagyobb merényt kísérté meg:
               magukat a trón mellett álló ellenfeleit akarta megsemmisíteni: két befogott urat, <hi>Petenada Györgyöt</hi> és <hi>Géczy Istvánt</hi> annak
               a vallomására akarta bírni, hogy maga a <hi>nádor</hi> és a<hi> horvát bán Erdődy,</hi> sőt a <hi>badeni őrgróf
                  Lajos</hi> is összeesküdött <hi>Tökölivel</hi> a császár ellen. – Ez
               mégis olyan merénylet volt, amelyen meg kellett buknia. – A császár visszahívta, s
               megszüntette az eperjesi vértörvényszéket. – Hanem <hi>Caraffa</hi> még
               buktában is puhára esett. Az aranygyapjas rendet kapta.</p>
            <p> Vajon az örök bíró ítélőszéke előtt betakarhatja-e magát ezzel az
               aranygyapjúval?</p>
         </div>
         <div type="chapter">
            <head>Budavár elárulója</head>
            <p> Amíg ez a fenevadba oltott ördög az ártatlan polgárok vérét ontá Eperjesen, idebenn
               az ország közepében csak egy hajszálon múlt, hogy <hi>Buda</hi> vára
               egy kézfordítással ismét török kézre nem került. Az árulás magában a császári
               táborban született, s ami azt megfogantatta, nem volt valami magas politikai mozdító
               ok, hanem közönséges pénzvágy, epicureus kéjencség.</p>
            <p> Buda vára egészen megrongált állapotban került a kezünkre, s annak védműveit ismét
               jó karba helyezni alig lehetett a téli idő meg a pénzszűke miatt: a lerombolt
               bástyákat hirtelen összetákolt palánkok pótolták: az őrséget a tüzéreken kívül a
               Salm-féle német ezred képezte.</p>
            <p> Ennél szolgált egy<hi> Finkensteini Fink Miklós</hi> nevű nemes
               származású hadnagy: fiatal, szép ember, jó táncos és jó verekedő.</p>
            <p> Buda vára ostromakor ennek is jutott az eleven zsákmányból egy fiatal <hi>török nő</hi> meg egy 12 esztendős és egy még fiatalabb leány. A nő
               igen szép volt, s a hadnagy úr kedve szerint élte vele világát.</p>
            <p> Nem is lehet más okát találni a vak szerelemnél meg az azzal együtt járó mámornál,
               hogy egy ilyen nemes úrfi arra a gondolatra vetemedjék, hogy ő azt a Buda várát,
               aminek elfoglalása az egész keresztyén világnak annyi vérbe és áldozatba került,
               könnyű szívvel ismét az ős ellenség kezére juttassa.</p>
            <p> Pedig hogy meg nem tette, nem őrajta múlt el.</p>
            <p>
               <hi>Fink</hi> uram ezt az árulási tervet így főzte ki a maga
               kackiságával:</p>
            <p> Felfogadott egy török hódoltság alatt volt parasztot, hogy vigyen tőle levelet a <hi>székesfehérvári</hi> török basához.</p>
            <p> Ebben a levélben <hi>Fink</hi> uram felajánlja a basának, hogy ha
               őneki most mindjárt 2000 aranyat küld, s azt később 8000-rel megtoldja, hát ő akkor
               kezére szolgáltatja neki Buda várát, ilyen módon:</p>
            <p> Bizonyos éjeken <hi>Fink</hi> hadnagyra szokott kerülni a<hi> fehérvári kapu</hi> köröndjén való őrködés. Őkelme mindannyiszor
               bőségesen szokott a katonái között bort, pálinkát kiosztogatni, amiért azok őt nagyra
               is becsülték. Egy összebeszélt éjszaka majd álomport fog az ital közé keverni, amivel
               a katonákat lerészegíti, s akkor azután kinyitja a kaput a rábízott kulccsal, s
               bebocsátja rajta a budai hegyek között lesben álló janicsárezredet, amelyik aztán
               könnyen leverheti az álomban meglepett német katonákat.</p>
            <p> Csak az isteni gondviselés fordította el a nagy veszedelmet. Egy budai lovas
               közvitéz fogva volt a fehérvári törököknél, akit aztán a budai helyőrség egy elfogott
               török spahival kicserélt. Mikor ez Budára érkezett, a várparancsnok elé vezetteté
               magát, s annak elmondá, hogy mit hallott ő egy fiatal lengyeltől, aki a fehérvári
               basánál mint étekfogó szolgált, s törökül jól értett. Hogy ebéd idején érkezett ide
               egy paraszt Budavárból, aki a basának levelet hozott egy ottani hadnagytól, amit a
               basa, amint elolvasott, felugrott a helyéből, s elkezdett táncolni, s aztán elmondá a
               többi tiszteknek is, hogy egy német hadnagy felajánlá neki kétezer aranyért Buda
               várát; amire a többi tisztek is ugrálni kezdtek örömükben. A nevét a tisztnek nem
               mondá meg a basa: csak annyit említett, hogy az egy szép török nőt és két török
               leánykát tart magánál, azokra hivatkozik, kik jótállnak a szándéka komoly
               voltáról.</p>
            <p> Erre a fölfedezésére a hazakerült fogolynak a budai várparancsnok rögtön
               összehívatta az ezredest, az inspectort és a commisariust, s együtt kisütötték, hogy
               az nem lehet más, mint <hi>Fink von Finkenstein;</hi> az tart otthon
               egy török nőt meg két gyermeket.</p>
            <p> A megidézett hadnagy halálra tagadott mindent; éppen úgy a szép török asszony is,
               hanem a tizenkét esztendős leány elbeszélte az egész cselszövényt, s ennek a fonalán
               megkerült a levélhordó paraszt is, aki éppen a csizmaszárban hozta a fehérvári basa
               levelét, melyben tudatja a basa Fink úrral, hogy mely napon kívánni fogja, itt lesz a
               számára a kétezer arany; aztán majd a többi is, ha bevezette a janicsárokat Buda
               várába; írjon még egyszer, melyik éjjel jöjjenek.</p>
            <p> Erre aztán nem használt többé a tagadás. <hi>Fink</hi> uram megvallott
               mindent. Neki pénzre volt szüksége: szerette a szép asszonyokat meg a jó borokat:
               azokért eladta volna Buda várát.</p>
            <p> Elítélték négyfelé vágatásra.</p>
            <p> De már ez megérdemelte.</p>
         </div>
         <div type="chapter">
            <head>A mohácsi fizető nap</head>
            <p> 1687 tavaszán látta ismét Buda vára <hi>Úrnapján az ünnepélyes
                  processiót,</hi> harangszó és templomi zászlók körülhordozása mellett, százötven
               év után!</p>
            <p> A birodalmi tábor hatvanháromezernyi erővel megindult a török elleni támadó
               hadjáratra <hi>Károly herceg</hi> és a <hi>választófejedelem</hi> vezetése mellett. <hi>Eszék</hi> vára volt a
               célpont, ahol a nagyvezér várta őket hetvenezer emberrel. Francia tisztek is voltak a
               seregénél, amit ők maguk átkiabáltak a keresztyén táborba; de még jobban
               bizonyították a jelenlétüket azok az ügyes védelmi intézkedések, amik a birodalmi
               sereget az első próbálkozásnál veszteséggel hátrálni kényszeríték.</p>
            <p> A herceg átlátta, hogy a nagyvezért a sáncai közt nem lehet megtámadnia. Azon volt,
               hogy kicsalja onnan. Visszavitte a seregét a Dráván, s egész Mohácsig hátrált.</p>
            <p> A nagyvezér a visszavonulást megfutásnak vette, s elhagyta eszéki biztos sáncait,
               utánaveté magát a birodalmi seregnek.</p>
            <p>
               <hi>Mohács, Siklós</hi> és <hi>Nagyharsány</hi> között
               került ütközetre a dolog, melyben a török sereg tökéletesen tönkreveretett.</p>
            <p> Egy azon évben kiadott hadi bulletin, mely az egész nagy ütközetet leírja, kiemeli,
               hogy a janicsárok ellenállását a török sáncok mögött a <hi>magyarok</hi> törték meg, s azok szórták szét a török hadsereg zömét, mire az
               egész tábor vad futamodásnak eredt, melyben a törökök külön csapatokba szakasztva, a
               mocsárok, bozótok közé szoríttattak s ott ölettek rakásra, úgyhogy dombként hevertek
               a hullák egymáson. Egész a Dráva hídjáig, melyen a futó török lovasság, nagyvezérével
               együtt, átmenekült, holtakkal volt terítve a mező. Húszezerre ment a törökök
               vesztesége, míg a mieinknek nem volt több négyszáz halottjánál.</p>
            <p> A győztesek martalékául maradt hatvannyolc ágyú, hatezer sátor, egész serege a
               marháknak, azok között ezerkétszáz teve, megrakva poggyásszal; a nagyvezér sátora a
               választófejedelemnek maradt; maga egy kis vár drága szövetekből, aranygombos
               tornyokkal.</p>
            <p> Ezzel a diadallal le lett törülve az a kettős folt, ami a mohácsi mocsárvidék
               nevéhez tapadt: az egyik a II. Lajos szerencsétlen ütközete, a másik pedig az, hogy
               ezen a helyen csókolt kezet Zápolya János király Szolimán szultánnak.</p>
            
            <p> Ebben a csatában tüntette ki magát legelőször az ifjú <hi>Savoyai
                  Jenő</hi> herceg, aki alól három lovat kilőttek. Ő vitte meg Bécsbe a
               diadalhírt.</p>
         </div>
         <div type="chapter">
            <head>Erdély és az örökös királyság</head>
            <p> Az<hi> első</hi> mohácsi ütközetnek az lett eredménye, hogy <hi>Erdély</hi> különvált <hi>Magyarországtól,</hi> s a
                  <hi>koronával</hi> hol az egyik királyt koronázták meg, hol a
               másikat, amelyik kaphatta. – A <hi>második</hi> mohácsi ütközet
               következése pedig az lett, hogy <hi>Erdély</hi> a magyar király uralma
               alá lett hajtva, s az uralkodó család öröklése törvénnyé lett.</p>
            <p> A diadalmas sereg a felbomlott török hadat nem kergetheté tovább, mert beállt az
               őszi esőzés, s feneketlen lett a sár. Ellenben Erdélynek igen jó útjai voltak, s ez
               elég ok arra, hogy a sereg odamenjen téli szállásra. – Ez alatt a titulus alatt aztán
               elfoglalták a nagyfejedelemséget. A jámbor <hi>Apaffy Mihálynak</hi>
               alá kellett írni a <hi>kisajátítási szerződést,</hi> melynél fogva mind
               ő, mind a <hi>Miksa</hi> fia tovább is parancsolhatnak Erdélyben, ha
               lesz, aki szót fogad nekik; a maguk hadseregét hazaereszthetik, ellenben a német
               sereget tartoznak eltartani.</p>
            <p> Az öreg úr aztán nem törődött tovább a világgal; mindennap saját kezével felhúzta az
               ötven óráját s bajlódott velük, mért nem ütnek egyszerre? Vége felé úgy elbárgyult,
               hogy mindig attól félt, hogy meghal éhen, ha elfogy a pénze.</p>
            <p> Halála után a fia került a – helyébe: biz az csak <hi>gondűző
                  szék</hi> volt már, nem <hi>fejedelmi trónus,</hi> még azt is
               eljátszotta egy szerelmi házasságért (mint Cserey Mihály írá), „bizony az ágy alá
               vágta a fejedelmi süveget”.</p>
            <p> Mindez <hi>Teleki Mihály</hi> munkája volt, ki azért grófi rangra lett
               emelve.</p>
            <p> Ugyanezzel egyidejűleg a pozsonyi országgyűlésen egybegyűlt rendek elfogadták a <hi>Habsburg dynastia örökösödési jogát,</hi> megkoronázták magyar
               királlyá <hi>József</hi> főherceget, s kitörölték <hi>II.
                  Endre aranybullájából</hi> a nemzet <hi>ellenállási jogáról</hi>
               szóló cikket.</p>
            <p> Becsületükre legyen feljegyezve, hogy mind a főrendek, mind a követek táblája előbb
               hozzá sem fogott a királyi kívánságok tárgyalásához, míg az uralkodó a <hi>Caraffa</hi> által elkövetett <hi>eperjesi
                  mészárlások</hi> áldozataiért elégtételt nem ad.</p>
            <p> Az örökösödésnek az alsótáblánál senki sem mondott ellent, a főrendinél egyedül az
                  <hi>országbíró Draskovics Miklós,</hi> kire aztán a király
               rákiáltott: <hi>„Hát csak te magad nem akarod elismerni a fiamat örökös
                  királynak!”</hi> S ettől a haragos szótól, mint a mennykőcsapástól, egyszerre
               holtan esett össze az országbíró.</p>
            <p> A koronázás ugyanazon a napon ment végbe, amelyen <hi>Eger</hi> várát
               visszavették. Két öröm egyszerre!</p>
            <p> Ezután általános amnestia lett kihirdetve, melyből csak <hi>Tököli
                  Imre</hi> lett kizárva. A börtönök kiürültek, az elkobzott jószágok visszaadattak,
               a hűtlenségi perek beszüntettettek.</p>
            
            <p>
               <hi>Erdély</hi> pacificatiójával pedig <hi>Caraffa</hi>
               lett megbízva.</p>
            <p> A neve is rémülettel tölte el minden szívet a nagyfejedelemségben.</p>
            <p> Azt beszélték felőle, hogy szekérszámra hozza magával az eperjesi kínzókamra
               pokolszerszámait.</p>
            <p> Dehogy hozta! Azokon a szekereken a díszlakomákhoz való étkezőszerek voltak.</p>
            <p> „Minek volna az olyan ajtót betörni, amelyikben benne a kulcs.” Azt mondá
               Caraffa.</p>
            <p> És mindenkihez olyan édes volt, mint a méz. Csupa cirógatással vitt keresztül
               mindent.</p>
            <p> Kiderült, hogy <hi>Caraffa</hi> igen nyájas, udvarias ember – ha
               parancsolják neki. – De hát azt a másik módot ki parancsolta neki?</p>
            <p> Az erdélyi urak, mit is tehettek mást, hagyták magukat cirógatni és beleegyeztek
               mindenbe – amíg szép szóval kérték tőlük. Csak egy helyről emeltek kifogást: – <hi>Brassóból. A szászok</hi> mondtak ellent: ők nem fogadják be a <hi>németeket!</hi> (Akkor volt az!) Hanem aztán egypár tüzes golyó,
               amit <hi>Caraffa</hi> a városukba röpíttetett, őket is más gondolatra
               téríté. A<hi> Barcaság</hi> is meghódolt.</p>
            <p>
               <hi>Teleki Mihálynak</hi> jutottak a pompás ezüstasztali étszerek.</p>
            <p> Ezzel <hi>Caraffa</hi> szépen búcsút vett, és nyájasan eltávozott.</p>
            <p> „Ilyen olcsón adták el, mondja Cserey, a szegény Erdélyországot!” Egy kis ezüstért…
               A vas bizony drágább lett volna!…</p>
         </div>
         <div type="chapter">
            <head>Nándorfehérvár elfoglalása</head>
            <p> A janicsár és spahi urak sehogy sem voltak az ilyen fogadtatáshoz szokva. Hogy egy
               hadjárat így végződjék: minden zsákmány nélkül, zsoldfizetés nélkül! Ha tehát nem
               üthették az ellenséget, ütötték a saját vezéreiket. <hi>Szolimán</hi>
               basát elkergették, az hazafutott Sztambulba. – Ott pedig az a jó szokás uralkodott,
               hogy a vesztes nagyvezérnek a fejét levágták. – Ahogy más országokban szokás a nagy
               emberek festett arcképeit aranyos rámában felakasztani: Sztambulban az igazi fejeket
               rakták egymás mellé sorba.</p>
            <p> De már a janicsár uraknak ez nem volt elég. Ők maguk a szultán ellen is fellázadtak.
               Azt mondták, hogy az nem igazság, hogy a szultán kincseket pazarol el a háremére, a
               hadsereg meg évszámra nem kap zsoldot. – Ekkor a szultán megijedt, s azonnal szélnek
               bocsátott a háremből <hi>ezer rab szolgálót,</hi> s levágatta <hi>kincstárnokának</hi> a fejét is, ami pénzt annál talált, azt mind a
               janicsároknak küldé. – Még azzal sem érték be. Akkor a szultán még <hi>ötszáz háremhölgyön</hi> adott túl, s akinek csak pénze volt a basák között, azt
               mind levágatta. – Most már ezzel sem laktak jól a lázadók: azt kiáltották, hogy maga
                  <hi>Mahomed</hi> szultán is lépjen le a trónról, s adja át az
               öccsének, <hi>Szolimánnak!</hi> Ezen <hi>Mahomed</hi>
               igen könnyűszerrel akart segíteni. Hívatta a bosztandzsi basát, s kiadta neki a
               rendeletet, hogy a szeráj börtönében bezárt öccsét nyakazza le. Ehelyett a
               bosztandzsi basa <hi>Mahomed</hi> szultánt magát fogatta meg a saját
               testőreivel, s őt csukatta be a börtönbe holtáig.</p>
            <p> Amíg ez a kedélyes tragikomédia folyt a nagy török birodalomban, a birodalmi
               hadvezetőknek az a világosságuk támadt, hogy jó volna már egyszer a török háborút
               magának Törökországnak a területére átplántálni.</p>
            <p> Ezen haditerv szerint az lett megállapítva, hogy a még török kézben levő
               magyarországi várakat nem fogják ostromolni, hanem csak körülzárják s kiéheztetik: a
               deréksereggel pedig átmennek a Dunán, az ozman hatalmát saját országában
               megtörni.</p>
            <p> Kezdték <hi>Nándorfehérváron.</hi>
            </p>
            <p> Ott volt a tavalyi nagy török armadiának a maradványa, a janicsárok által
               nagyvezérré kikiáltott, <hi>Jengien</hi> basa alatt. Itt volt <hi>Tököli</hi> is, a maga híveivel.</p>
            <p> Szokatlanul merész volt a császáriaknak a Száván átkelése is. Nem vertek hidat,
               hanem nehéz szekereken utánuk hozott dereglyékre ültették a gyalogságukat, úgy kelt
               át az ellenség gyilkos tüzelése mellett a <hi>Cigányszigetnél.</hi>
            </p>
            <p>
               <hi>Serényi</hi> tábornok dandára volt az első, mely a túlparton tért
               foglalt.</p>
            <p> Egy sajátszerű hadi találmányt próbáltak itt ki nagy sikerrel, <hi>spanyollovasokat:</hi> ezek olyan háromszögre alakított vasállványok, amiket
               akárhogyan fordítsanak, az egyik szegletük mindig szuronyszegezve áll előre. Ha a
               gyalogság egy sor ilyen spanyollovast felállít maga előtt sodronnyal összekapcsolva,
               azon semmi lovasroham keresztül nem bír törni, míg a mögötte álló gyalogság oly
               kényelemmel puskázhat a rárohanó tömegre, mintha sánc védelmezné.</p>
            <p> Mikor aztán, <hi>Jengien</hi> basa látta, hogy ezt a vasdandárt nem
               tudja a Dunába beledobni, s a sereg többi része is jön utána, dereglyén a gyalogság,
               úsztatva a könnyűlovasság, felszedte a sátorait, s<hi> Tökölivel</hi>
               együtt elvonult <hi>Szendrőig.</hi> Előbb azonban saját kezével
               lenyakazta a volt egri basát meg a nándorfehérvári parancsnok basát méltó haragjában,
               hogy őt a futásban megelőzték.</p>
            <p> A bajor választófejedelem azonnal hozzáfogott <hi>Nándorfehérvár</hi>
               ostromához szabályszerű várvívással, melyet a törökök egyenrangú hősiességgel
               viszonoztak.</p>
            <p> A császári fővezér ugyanabban a <hi>nyári palotában</hi> ütötte föl
               főhadiszállását, melyet <hi>Mahomed</hi> szultán számára építettek,
               mikor a nagy hadjáratot megkezdte.</p>
            <p> A törökök közt pedig régóta el volt terjedve egy jóslat, mely szerint <hi>ebben a hónapban egy keresztyén királyfi fog ugyane kastélyban
                  tanyázni.</hi>
            </p>
            <p> A várba zárt török urak el voltak szánva a halálra; a feleségeiket, számra
               háromszázat, dereglyékre rakták, s a Dunán aláeresztették. A magyar hajdúk azonban
               mind a tíz hajót elfogták <hi>Bánkvár</hi> alatt, s mint a tábori
               tudósító bizonyítja, <hi>valamennyit megkereszteltették, s aztán
                  feleségül vették.</hi>
            </p>
            <p> Amint Budavárból az öreg ágyúkat, 30 faltörőt és 50 bombamozsarat leúsztatták a
               Dunán, megkezdődött a faltörés: volt az ágyúk között egy bombavető üst, mely ötmázsás
               bombákat hajigált be a várba. – Ezzel szemben a belgrádiaknak nem volt több bombavető
               üstjük kettőnél: hanem azokat egy <hi>renegát német</hi> kezelte (így
               mondja a német tábori tudósító), aki olyan jól célzott azokkal, hogy három ízben
               felrobbantá bombáival az ostromlók lőszertárát, egy alkalommal egy lőportárul
               használt török mecsetnek a fölrepült romjai magát <hi>Starhemberg
                  Guidó</hi> tábornokot is eltemették, összevissza zúzva húzták ki alóluk.</p>
            <p> Huszonhatodnapra lettek olyan rések lőve a bástyafalakon, hogy az ezredeket rohamra
               lehetett vezetni. A vezérek maguk mentek elöl a gyilkoló tűz közé. Az első rohamnál
               elesett maga a vitéz seregparancsnok, <hi>Scherffenberg.</hi> Elestére
               a rohamoszlop ingadozásba jött, akkor a választófejedelem maga állt az élükre, s <hi>Serényivel</hi> egyidejűleg elfoglalták mind a két oldalon a
               rést.</p>
            <p> De mikor már a bástyákat elfoglalták, csak akkor vették észre, hogy a törökök még
               azokon belül egy mély kifalazott árkot húztak, s most annak a mellvédje mögé húzódva
               irtják puskatűzzel a bástyára feltódulókat.</p>
            <p> De már ez sem tartotta fel a rohamot, az ostromlók minden lajtorja nélkül
               beleugráltak az árokba, s aztán egymás vállára hágva mászták meg a falat, amíg meg
               lett törve az ellenállás.</p>
            <p> Erre a janicsárok, minden oldalról szorítva, bemenekültek a várkastélyba, s kitűzték
               a fehér zászlót.</p>
            <p> De már a dühbe jött ostromlók nem akartak hallani a kegyelemről, s betörték a
               várkapukat.</p>
            <p> Ekkor aztán a janicsárok azt a furfangot találták ki, hogy előhozták a börtönökből a
               keresztyén foglyokat, s azoknak tömegét tolták maguk és betörő ellenségeik közé. Azok
               természetesen nem késtek tele torokkal ordítani a világ minden keresztyén nyelvén,
               hogy őket ne bántsák, mert ők nem vétettek senkinek. Így aztán a tisztek
               közbejöttével kegyelmet kaptak a janicsárok. Ekkor azonban a keresztyén foglyok
               fordultak nekik, s ki-ki meglelve a maga gazdáját közöttük, amennyi ütleget attól
               esztendőszámra kapott, azt ugyan igyekezett neki egyszerre visszafizetni.</p>
            <p> S ezt az egész ostromot onnan nézte a közelből az éppen akkor Sztambulból érkezett
               török császári követség.</p>
            <p> A bevonulás után audienciát kértek a választófejedelemtől. Az szívesen látta őket a
               kastély termében, ami körül volt díszítve az elfogott török zászlókkal.</p>
            <p> Csak azt jöttek tisztelettel jelenteni, hogy Sztambulban új császár lépett a trónra,
                  <hi>Szolimán</hi> szultán, a III-ik.</p>
            <p> A fejedelem gratulált nekik hozzá, s aztán megvendégelte őket fényesen, s ha a
               tudósítónak hinni lehet, a török követ urak olyan jó kedvet ittak maguknak, mintha ők
               vették volna be Nándorfehérvárt – talán együtt is danolták a vidám huszárokkal azt a
               híres hótát:</p>
            <p>
               <hi>„Már Belgrád a mi várunk, Víg táncot benne járunk! Oda a török
                  ereje: Nem úgy, mint most esztendeje: – Szegény feje!”</hi>
            </p>
         </div>
         <div type="chapter">
            <head>A balkáni hadjárat</head>
            <p> A nagyvezér, <hi>Jenghien</hi> basa, <hi>Szendrőnél</hi>
               értesült <hi>Nándorfehérvár</hi> elestéről. Hírül hozták neki azt a
               Dunán csendesen aláúszó török halottak ezrei. A győztesek csak a maguk halottjait
               adták át a földnek, a törököket a zsidókkal dobáltatták bele a Dunába.</p>
            <p> Efölötti ijedtében a nagyvezér egész Szófiáig vonult vissza.</p>
            <p>
               <hi>Badeni Lajos</hi> ezalatt <hi>Derbentnél</hi> vívott
               győzelmes csatát a török sereggel, aminek <hi>Zvornik</hi> vár lett a
               jutalma, s azzal együtt Bosznia meghódolása. <hi>Erdődy</hi> bán az <hi>Unna</hi> mellett, míg <hi>Veterani</hi> végig
               kiseperve maga előtt a temesvári bánságot, elfoglalta <hi>Orsovát,</hi>
               áttört Oláhországba, s az oláh vajdát a császár részére hódolni kényszeríté.</p>
            <p> Idebenn <hi>Battyhány Ádám</hi> elfoglalta <hi>Nagykanizsát, Vecchi Szigetvárt.</hi>
            </p>
            <p> Ekkor, a kitört francia háború miatt, mind a<hi> bajor fejedelem,</hi>
               mind <hi>Károly herceg</hi> Németországba kényszerülvén menni, a
               császári sereg vezénylete egészben <hi>Badeni Lajosra</hi> lett bízva,
               alatta voltak <hi>Pálffy Miklós, Csáky László, Batthyány</hi> magyar
               alvezérek, s <hi>Veterani</hi> és <hi>Piccolomini</hi>
               tábornokok, mind megannyi tapasztalt hadvezető. Csak így lehet megérteni, hogyan
               lehetett egy hadvezérnek egy 24 ezer emberből álló hadsereggel arra vállalkozni, hogy
               a török nagyhatalmat saját birodalma közepén támadja meg, háta mögött hagyva a Duna
               folyamot – és egy minden élelmiszerből kipusztított vidéket.</p>
            <p> Hanem hát „aki az erdők madarairól gondoskodik!”</p>
            <p> Mindjárt a <hi>Morava</hi> folyó mentén szemközt találja a badeni
               herceg <hi>Redzseb</hi> szeraszkiert, aki negyvenezer emberrel támadja
               meg őt <hi>Batocsinnál.</hi> Az ütközet két napon át húzódott; <hi>Pálffy Miklós</hi> hajdúezrede volt, mely a csatát eldönté, a
               mocsár-bozóton át a hátába kerülve a töröknek, s iszonyú dob- és trombitaszóval
               rohanva reá. <hi>Redzseb</hi> basa csak a közbejött zápornak
               köszönheté, hogy megmenekült; de ottmaradt ötezer halottja, száznégy ágyúja, ezer
               tevéje, minden élelmi- és lőszerkészletével együtt. A mieink vesztesége nem volt több
               négyszáznál. A nyereség pedig az élelmi- és hadszeri zsákmány. Lehetett folytatni a
               háborút az ellenség kenyerén.</p>
            <p>
               <hi>Arub Redzseb</hi> basa egész <hi>Niszáig</hi> futott
               a veresége után, ott új ezredeket és friss ágyúkat kapott, s elállta a Nisza völgyét
               negyvenezer emberével. Badeni Lajos <hi>kénytelen</hi> volt őt innen is
               kiverni felényi seregével, mert a háta mögött nem volt már mit enni.</p>
            <p> A<hi> niszai</hi> ütközet egyike volt a legvérengzőbbeknek; ahol a
               számára kisebb keresztyén sereg a bevehetetlennek látszó állásban elhelyezkedett
               török sereget megkerülve, úgy kiverte minden megerősített sáncából, hogy annak egyik
               dandára a másikat gázolta össze, s utoljára a spahik, hátulról a janicsároktól
               lövetve, kétoldalt Starhemberg és <hi>Pálffy</hi> hajdúitól
               szorongatva, jobbnak látták a saját janicsárezredeiken karddal törni utat Nisza város
               felé, amit azonban <hi>Badeni Lajos</hi> már akkorra elfoglalt.</p>
            <p> Tízezer török esett el a mesemondáshoz hasonló ütközetben, míg a mieink közül csak
               háromszázra ment a halottak és sebesültek száma. Itt megint harminc ágyút hagyott
               hátra a szeraszkier, s ami annál is többet ért, négy hónapra elég élelmet az egész
               keresztyén hadsereg számára.</p>
            <p> A<hi> badeni</hi> őrgróf otthagyva Niszában <hi>Pálffyt</hi> kétezer hajdúval, a seregét kétfelé osztá, nyolcezer embert, azok
               között <hi>Csáky</hi> és <hi>Czobor</hi> huszárait <hi>Piccolominira</hi> bízta, feladatául téve <hi>Szerbia</hi> meghódítását, maga a többivel <hi>Bodon</hi> ellen
               fordult, az ott ácsorgó sereget megverte, s a hatalmas dunai várat elfoglalta, s
               aztán átvitte a seregét a Dunán, s elhelyezte azt téli szállásra Oláhországban, <hi>Sorbán</hi> vajdának juttatva azt a szerencsét, hogy a császári
               hadat egész télen át eltartsa.</p>
         </div>
         <div type="chapter">
            <head>Majmok és papagájok a történelemben</head>
            <p>
               <hi>Piccolomini</hi> tábornok a maga nyolcezer emberével nekiindult a
               rábízott hadjáratnak. Nem kevesebb volt az, mint elfoglalni <hi>Szerbiát, Macedoniát,</hi> egész a<hi> Balkánt</hi> hegyláncig.
               Ennél a vakmerő vállalatnál számítani kellett rá, hogy az óhitű keresztyénség, a
               délszláv lakosok tömegesen fölkelnek mellette, s csatlakoznak hozzá. És szerencsésen
               kitalálta a módját, hogy nyerje meg őket.</p>
            <p> Azokon a vidékeken kiáltványokkal semmire sem ment volna, mert ott olvasni senki sem
               szokott. Ellenben minden falunak van <hi>egy guszlicárja,</hi> egy
               hegedűse, aki népballadákat énekel: erre hallgatnak.</p>
            <p> A szájról szájra hagyott népballadák között legkedveltebb volt az, melyben a
               „Kraljevics”, a „Deli Marko” eljövetele ígértetik az elnyomott népnek, ki láncaikat
               le fogja törni, az idegen jármot elvenni róluk, a régi szerb császárságot
               helyreállítani.</p>
            <p> De miről ismerik meg majd a<hi> Deli Markót,</hi> ha megérkezik? Azt
               mondja a népmese: arról, hogy a kíséretét <hi>teveháton ülő mindenféle
                  állatok</hi> képezendik.</p>
            <p>
               <hi>Piccolomini</hi> pedig kapott Niszában elég tevét, majmot is és
               papagájokat a török főurak kéjlakaiban. A néphitet felhasználva, a tevékre felkötteté
               a majmokat és kajdácsokat, s úgy vonult be a bolgárok helységeibe, akik ezt látva,
               minden oldalról tódultak a szabadító elé. Hiszen ezt jósolták meg a népdalok.</p>
            <p> Majmok, papagájok segélyével olyan rác hadat toborzott Piccolomini a kis serege
               körül, hogy rövid időn behódította vele az egész <hi>Macedoniát</hi> a
               Balkán hegyekig, még az átjáró szorosokat is mind elfoglalta egész <hi>Hercegovinától Ruméliáig.</hi>
            </p>
            <p> Talán még <hi>Konstantinápolyig</hi> meg sem áll ezzel a furfangos
               hadjáratával, ahol a basák és kajmakámok ez idő szerint éppen méltó ellenfelei voltak
               az ő majmainak és kajdácsainak; ha egy rövid betegségre következő hirtelen halál meg
               nem állítja az útjában.</p>
            <p> Kár volt e derék vitéz és tréfás kedélyű hadvezérért!</p>
         </div>
         <div type="chapter">
            <head>A szerb pünkösdi császár</head>
            <p>
               <hi>Piccolomini</hi> hirtelen halálával egészen el lett rontva a jól
               indult balkáni hadjárat.</p>
            <p> A rác pópák a tevékről leszállíták a majmokat és kajdácsokat, s maguk ültek fel a
               helyükbe. S amit <hi>azok</hi> okosan csináltak, abból ők szereztek
               bolondságot.</p>
            <p> Kikiáltották, hogy eljött az ideje a <hi>nagy szerb
                  császárságnak,</hi> s fogtak maguknak egy ahhoz való embert, akit a császárjukká
               tegyenek: valami <hi>Brankovics Györgyöt,</hi> aki az ős Brankovicsok
               fejedelmi ágából akart leszármazni, pedig minden ember tudta, hogy az öregapját <hi>Rácz Györgynek</hi> hívták: Lippán született. Magyarországon
               Apaffynak volt valami megbízottja, míg el nem csapta, aztán Bécsben hízelegte be
               magát az udvarnál, elannyira, hogy báróvá is tették s patenst adtak neki, hogy
               gyűjtsön hadakat a szerbek között a törökök ellen.</p>
            <p> Meg is tette, s mikor aztán már nagy fegyveres sokaság volt körülötte, akkor
               kikiáltotta magát <hi>Szerbia, Illyria, Moesia, Bosznia</hi> és <hi>Syrmia</hi> császárának.</p>
            <p> Ezt azután <hi>Badeni Lajos</hi> annyira rossz tréfának találta, hogy
               a jó <hi>Brankovicsot</hi> szépen megfogatta, s felküldé Bécsbe. Ott
               halt meg az állambörtönben a szegény pünkösdi császár.</p>
            <p> De még jobban is járt, mint kollégája, <hi>„Karpósz”,</hi> aki meg <hi>Albánia</hi> királyának tette meg magát, amiért ezt a törökök karóba
               húzták.</p>
            <p> S ezzel a délszláv császárságnak vége lett, minekelőtte elkezdődött volna.</p>
         </div>
         <div type="chapter">
            <head>Két civakodó közt a harmadik</head>
            <p> Mindezekből a harcokból <hi>Tököli Imre</hi> a maga hívei csapatjával
               folyvást kimaradt. A szávai <hi>Cigányszigetnél</hi> volt találkozás
               óta mindig félre tudott állni.</p>
            <p> De egyszer mégis tudatta a közellétét, éspedig igen tréfás módon.</p>
            <p>
               <hi>Belgrád</hi> ostromakor valami száz török hajó megindult a Dunán
               lefelé, megrakva gazdag török urakkal és kereskedőkkel s azoknak az értékes
               portékáival.</p>
            <p> A<hi> Vaskapu</hi> táján észrevette a lefelé evezőket <hi>Veterani,</hi> aki az oláh partot tartá megszállva, s rájuk
               riasztott, hogy ha váltságdíjat nem fizetnek, mind elfogja őket! Pedig nem voltak
               hajói, hogy bemehetett volna értük a Dunába, lóháton pedig bajos lett volna gályákat
               ostromolni a Vaskapu örvényei között.</p>
            <p> Hanem hát a törökök ezt a hiányosságát nem tudták; megszeppentek nagyon, s elkezdtek
               alkudozni a váltságdíj felől. Végre megegyeztek kétszáz erszényben. Minden erszény
               ezer tallér. Ennek az átvételére a szerb partnak egy pontja lett kijelölve, ahová <hi>Veterani</hi> biztosai átjöttek csónakon.</p>
            <p>
               <hi>Tököli</hi> azonban neszét vette ennek a vásárnak, s mikor
               legjobban számlálnák a sok pénzt, hirtelen előrontott a lovasaival a füzesből,
               szétkergette mind a két vásáros félt: adót, vevőt, jobbra-balra: az ottmaradt pénzt
               pedig lóhátra rakta, s elvitte magával. Legalább volt neki mivel fizetni a katonái
               zsoldját.</p>
            <p> A török menekvők aztán, több pénzük nem levén, hogy újra leszámlálják Veteraninak a
               váltságdíjat, kénytelenek voltak – ingyen odább menni. Csak akkor vették észre, hogy
               mind a ketten meg vannak tréfálva.</p>
            <p> Hisz Veterani úgysem bírja őket feltartóztatni.</p>
            <p> És így ezúttal bebizonyodott, hogy <hi>„inter ous litigantes tertius
                  gaudet”.</hi> (Két veszekedő közt a harmadik mulat.)</p>
         </div>
         <div type="chapter">
            <head>A szultán kutyája</head>
            <p> A törökök meg voltak rettenve: a magas porta megalázta magát, békeajánló követséget
               küldött Bécsbe, a török <hi>Zülfikárt</hi> és a görög <hi>Maurocordatot.</hi>
            </p>
            <p> Az alkudozást a török követséggel a császári részről vezették <hi>Strattmann, Kinszky</hi> és <hi>Caraffa:</hi> ez a trifolium,
               amelynek minden föltételeken túl az volt a kívánsága, hogy a magas kapu szolgáltassa
               ki a kezeikbe <hi>Tökölit.</hi>
            </p>
            <p> A törökök ezt kereken megtagadták.</p>
            <p> Azt mondta <hi>Zülfikár,</hi> hogy „<hi>Tököli a szultán
                  kutyája,</hi> akinek az élete csak annyit ér, mint egy kutyáé; de a szultán nem
               oltja ki a hű eb életét”.</p>
            <p> Erre azt felelték neki, hogy „ejh, ha ők sem tartják <hi>Tökölit</hi>
               többnek egy kutyánál, ugyan mit sajnálják a kiadását?”</p>
            <p> Erre azt mondá a török <hi>Zülfikár:</hi>
            </p>
            <p> „Igaz, hogy Tököli csakugyan olyan <hi>kutya,</hi> ki a szultán
               parancsára felkél és elkussad, ugat és elhallgat; de ő azért az <hi>ozmanok padisahjának kutyája,</hi> ki ha a nagyúr akarja, még egykor <hi>dühös oroszlánná</hi> válhatik”.</p>
            <p> S a császáriaknak valóban lett még alkalmuk keservesen tapasztalni, hogy mint
               változik át a <hi>hű kutya dühös oroszlánná!</hi>
            </p>
         </div>
         <div type="chapter">
            <head>A zernyesti csata</head>
            <p> Törökországban gyorsan követték egymást az új fordulatok; a janicsárhad választotta
               nagyvezért, <hi>Jenghien</hi> basát eltették az útból, s<hi> Küprili Musztafa</hi> lépett a helyébe.</p>
            <p> Az első tettével is megmutatta az új nagyvezér, hogy milyen félelmes ember! Azon
               kezdte, hogy <hi>leszállította az adót, s kifizette a hadsereg
                  hátralévő zsoldját.</hi> Hallatlan két eset – nemcsak Törökországban !</p>
            <p> A következő tette pedig az volt, hogy nem várta be a tavaszt, hanem derék télben
               kezdte meg az új hadjáratot a téli szállásán pihenő császári sereg ellen. Újesztendő
               napján a<hi> Rigómezőn</hi> semmivé tette <hi>Strasser</hi> császári tábornok seregét, maga a vezér és a vele volt hannoveri
               herceg, <hi>Károly</hi> is halva maradt, s ezzel <hi>Küprili Musztafa</hi> gyors rohammal visszafoglalta az ősszel <hi>Piccolomini</hi> által elfoglalt várakat egész Niszáig, s azt magát is
               körülzárolta.</p>
            <p> E villámgyorsaságú előnyomulás hírére a császári sereg sietve hagyta oda a
               Havasalföldet, Erdélybe vonulva vissza: ezzel megint az egész Oláhország vissza lett
               bocsátva a török uralom alá.</p>
            <p> És amíg <hi>Veterani</hi> azzal a kalandos tervvel foglalkozott, hogy
               ő a felkelő <hi>arnótok</hi> segélyével a császári zászlókat egész a<hi> Dardanellákig</hi> viszi s a félholdat túldobja a Bosporuson,
               azalatt <hi>Küprili Musztafa</hi> a legérzékenyebb részét kereste ki az
               ellenfelének.</p>
            <p> Erdélynek ez idő szerint nem volt fejedelme. Az öreg <hi>Apaffy
                  Mihály,</hi> miután egy darabig <hi>árnyékfejedelem</hi> volt,
               végleg átköltözött az árnyak országába, a kiskorú fiát pedig még nem kenték föl.</p>
            <p> A porta élt a maga régi jogával, s kinevezte a megürült erdélyi trónra <hi>Tököli Imrét</hi> fejedelemül. S hogy nem árnyékfejedelemnek küldi
               oda, bebizonyította azzal, hogy parancsot adott a krími tatár kánnak s a havasalföldi
               vajdának, hogy csatlakozzanak <hi>Tököli</hi> magyar bujdosókból
               alakult seregéhez, s menjenek vele együtt Erdélyt elfoglalni.</p>
            <p>
               <hi>Tökölivel</hi> voltak mindazok, akikre nézve Caraffa vérengzései
               lehetetlenné tették a kiengesztelést, a hosszú bujdosásban elkeseredett hazafiak,
               kiknek otthonhagyott családtagjai földönfutókká lettek a hazában, vagy ott
               fehérlettek a csontjaik a bitófa alatt. Magának a vezérnek is imádott neje Bécs
               fogságában szenvedte a távollét keserveit. – Volt miért harcolni!</p>
            <p> A császári seregek zöme ez idő szerint a <hi>XIV. Lajos</hi> francia
               királlyal folytatott háborúban volt a Rajnánál elfoglalva, a múlt török háború
               babérkoszorús vezérével, a lotharingi Károllyal egyiztt. <hi>Badeni
                  Lajosnak</hi> a bécsi haditanács azt a parancsot adta, hogy az al-dunai
               hadsereggel Sztambulig meg se álljon, s <hi>Veterani</hi> biztatta,
               hogy az lehető lesz. Ezalatt Erdélyben <hi>Heissler</hi> tábornok a
               császári megszálló sereggel magára volt hagyva.</p>
            <p>
               <hi>Tököli</hi> közeledtének hírére <hi>Teleki
                  Mihály</hi> általános felkelést hirdetett, s gyűlt össze elég számos magyar
               fegyveres had a megyékből és székely székekből. Ezekhez csatlakozott <hi>Heissler</hi> tábornok, <hi>Heister</hi> és<hi> Doria</hi> alvezérei által vezényelt német ezredeivel.</p>
            <p> Havasalföld felől három sziklaszoroson át lehetett várni <hi>Tököli</hi> betörését: a<hi> hozzain,</hi> a<hi>
                  törcsvárin</hi> és a <hi>Vaskapunál.</hi>
            </p>
            <p>
               <hi>Tököli</hi> hajdúi augusztus 15-én éjjel a sűrű ködben megrohanták
               a <hi>törcsvári</hi> szoros védsáncait, az őrséget levágták, s aztán
               megfészkelték magukat bennük. Ekkor <hi>Heissler</hi> az egész erejével
               arra fordult. Amíg ő azonban a kurucoktól elfoglalt sáncokat ostromolná, azalatt <hi>Tököli</hi> a havasalföldi vajdát segédseregével Törcsvár előtt
               hagyva, maga a magyar és török sereggel a havasokon átkelt, oly kietlen helyeken, hol
               soha lovas ember, de tán gyalog se járt, térden mászva s a lovak farkára fákat kötve
               ereszkedtek a meredekről a völgybe alá.</p>
            <p> Augusztus 21-én <hi>Heissler Telekivel</hi> együtt a törcsvári
               sziklákról nézte, hogy ellenkezik egymással a sáncok körül a székely és kuruc had,
               amidőn rémülve vágtattak hozzájuk a hírmondók, hogy benn van az ellenség! Ott áll a
               hátuk mögött <hi>Zernyestnél.</hi> Nemsokára a felgyújtott <hi>Tohán</hi> falu füstje igazolta a vészhírt. Erre <hi>Heissler</hi> rögtön visszafordítá a táborát, gyors vonulásban igyekezett <hi>Tököli</hi> táborát elérni.</p>
            <p> Ott várt az már reá <hi>Zernyest</hi> fölött, csatarendben fölállítva.
               Előhad volt a tatár lovasság, a tábor zöme a bujdosó magyarok, a tartalékhad a
               janicsárok.</p>
            <p> Most <hi>Heissler</hi> is csatarendbe állítá seregét, két dandárra
               osztva ezt, az egyiket a németek, a másikat a székelyek képezték. Amazokat ő maga
               vezénylette, <hi>Doria, Magnit</hi> és <hi>Noirquerques</hi> tábornokokkal, ezeket <hi>Teleki Mihály
                  Macskásival, Bethlennel</hi> és <hi>Mikessel.</hi> Ide csatlakozott
                  <hi>Balacsán</hi> oláh bojár is a maga híveivel, mint trónkövetelő a
               mostani <hi>Brankován vajda</hi> ellenében.</p>
            <p>
               <hi>Heisslernek</hi> volt nyolc ágyúja, a<hi> Tököli</hi>
               seregének egy sem. Annak mindent karddal kellett végezni.</p>
            <p> Ez előnyében bízva, <hi>Heissler</hi> erősen fellovalta az erdélyi
               sereget, hogy majd mikor ő szétágyúzza <hi>Tököliék</hi> hadait, akkor
               csak iramodjanak utána, s vágják, míg benne tart.</p>
            <p> Az ütközet kezdete így is kínálkozott. Oldalt volt egy nádas, abból egy dandár
               tatárság tört elő, aminek a visszaverésére <hi>Heissler Doriát, Teleki
                  Henter Mihály</hi> székely primórt küldte tizenhárom zászlóval. A tatárság futást
               színlelt, a magyarok, németek után nagy tűzzel a nádasba; míg egyszer csak azt vették
               észre, hogy körül vannak fogva a janicsároktól. Ekkor aztán vitéz küzdelem támadt
               közöttük és a török hadak között, melyben a túlnyomó erő letörte a kisebbet, Doria
               tábornok maga is foglyul esett.</p>
            <p> Ugyanekkor <hi>Zernyest</hi> felől megindult a <hi>Tököli</hi> tábor zöme, harminckét zászlóval, <hi>Heissler</hi>
                  és<hi> Teleki</hi> derékhadai ellen. Azok ágyú- és puskatűzzel
               fogadták a rohanókat, kilenc zászló porba hullott; de a többi repült előre
               feltarthatatlanul, s egy rohammal el lett gázolva <hi>Heissler</hi>
                  és<hi> Teleki</hi> egész tábora. Az egész hajrá alig tartott egy
               óráig, s ezalatt teljesen semmivé lett téve az egész császári haderő, ezerkétszáz
               német maradt halva a csatamezőn, a többi foglyul esett. A halottak közt volt <hi>Magni</hi> és <hi>Noirquerques</hi> és <hi>Balacsán</hi> boér, a trónkereső, a foglyok között <hi>Heissler,</hi> a fővezér és <hi>Doria.</hi>
            </p>
            <p> És elesett maga <hi>Teleki Mihály</hi> is: Erdély sorsának annyi időn
               keresztül jobbra-balra vezetője. Futtában a lova elbotlott egy búzakalangyában, s a
               vezért ott találták másnap tíz sebbel a fején megölve.</p>
            <p> Jól mondá a csata előtt: <hi>„Hogy pedig senki rám ne panaszkodjék,
                  hogy Erdély főkapitánya lévén, elbújtam, íme fehér szakállamat kegyelmetek közé
                  hoztam meg is halni.”</hi> Így történt.</p>
            <p> Midőn másnap <hi>Tököli</hi> megállt a halott fölött, ki egykor
               vezértársa volt, kit apjául fogadott, kivel együtt kezdte meg a szabadságharcot,
               kinek leányát eljegyezte, s ki később ellensége, üldözője, ellenharcosai vezére lett,
               s a vérző tetemnek ezt mondá: <hi>„Hej kopasz, kopaszt! Ha te nem
                  lettél volna!” –</hi> Minő nagy tragédia volt ekkor befejezve.</p>
            
            <p> A zernyesti csatával egész Erdélyt elnyerte <hi>Tököli Imre.</hi>
               Igaz, hogy nem soká bírhatta, de visszanyert vele valamit, ami többet ér a fejedelmi
               süveg minden ékességénél: azt a gyémántszívet, akit Bécs tartott foglyául. A császári
               kormány az elfogott <hi>Heissler</hi> tábornokért, a sereg egyik
               legderekabb vezéréért cserébe ajánlá <hi>Tökölinek Zrínyi Ilonát,</hi>
               és még azon felül tízezer aranyat.</p>
            <p>
               <hi>Tököli</hi> elfogadta a cserét, s akkor aztán a fejedelemasszonyt
               szabadon bocsátá a bécsi kormány.</p>
            <p>
               <hi>Zrínyi Ilonának</hi> választani kellett a férje és a gyermekei
               között, mert ezeket nem engedték vele menni.</p>
            <p> A leánya férjhez is ment <hi>Aspremont</hi> osztrák főúrhoz.</p>
            <p> És <hi>Zrínyi Ilona</hi> választotta a bujdosást szerencsétlen férje
               oldala mellett, s otthagyta a fiát, Rákóczy Ferencet Bécsben, a jezsuiták nevelése
               alatt.</p>
            <p> Maga nekiindult a hosszú útnak, három országon keresztül, német vértes csapatok
               kísérete mellett; míg a férjére rátalált, ki már akkor megint nem volt más, mint
               bujdosók vezére.</p>
            <p> Sok év óta nem látták már egymást.</p>
            <p> Mikor elszakadt nejétől <hi>Tököli,</hi> délceg, sima képű dalia volt,
               vele együtt járó leventetársaival együtt. Most mind valamennyien törökösen hosszúra
               eresztett szakállú torzonborz férfiak voltak.</p>
            <p> Mikor <hi>Tökölit</hi> a keresztyénszigeti mezőn <hi>Herman Lukács</hi> szász superintendens Erdély fejedelmévé fölszentelte, két
               alvezére, <hi>Sándor Gáspár</hi> és <hi>Petrőczy
                  István</hi> törökös szakállát levágva jelentek meg az ünnepélyen, azt jelezve,
               hogy vége van a bujdosásnak, de <hi>Tököli</hi> megtartá a magáét,
               eszében tartván a világi állapotok forgandóságát.</p>
            <p> És <hi>Zrínyi Ilona</hi> e sok marcona arc közül nem tudta kiismerni,
               hogy melyik az ő férje! Mígnem egynek a bujdosók közül kicsordult a szemeiből a könny
               az ő látására. Ezekről a könnyekről tudta meg, hogy ez az ő férje: Tököli Imre.</p>
         </div>
         <div type="chapter">
            <head>Erdély hitlevele</head>
            <p> Szeptember 22-én (1691) kiáltotta ki a keresztyénmezei országgyűlés <hi>Tököli Imrét</hi> Erdély fejedelmének, és már október 25-én nem volt
               az többé.</p>
            <p>
               <hi>Badeni Lajos,</hi> a katona, jobb politikus volt, mint az egész
               bécsi kormányférfiak gyülekezete; mert ő észrevette egyszerre, hogy az egész Balkán
               vidéki hódítás megtartása nem olyan drága kérdés a magyar királyra nézve, amit Erdély
               elvesztésével legyen érdemes megfizetnie. – Otthagyta a maguk sorsára a törökországi
               várakat a bennrekedt őrseregekkel együtt, maga az egész erejével <hi>Veteranit</hi> és <hi>Heistert</hi> magához vonva, sietett be
               Erdélybe.</p>
            <p>
               <hi>Küprili Musztafa</hi> pedig egészen ellenkező nézetben volt: őrá
               nézve nem volt olyan nevezetes vívmány Erdély elfoglalása, mint a török várak
               visszavétele.</p>
            <p> Mind a két vezérnek igaza volt.</p>
            <p> S ennek a dupla igazságnak <hi>Tököli</hi> adta meg az árát.</p>
            <p> Ő maga kis magyar seregével, ami az engesztelhetlenekből állott, az egész császári
               hadseregnek nem állhatott ellen. Mint jó hadvezér, sokáig csipkedte az ellentábort;
               de utoljára Brassónál megszoríttatva, kénytelen volt a bozzai szoroson seregestől
               együtt kimenekülni Oláhországba.</p>
            <p> Hanem ezalatt elveszett a Duna alatt a tavalyi egész dicsőséges hadjárat
               szerzeménye; <hi>Niszát, Viddint</hi> a császári tábornokok az első
               ágyúzásra feladták, mire <hi>Küprili Musztafa</hi> a tavaly annyi
               áldozattal elfoglalt <hi>Nándorfehérvár</hi> alá szállott
               derékhadával.</p>
            <p> A török rajongás és vallásszerű hazaszeretet ez alkalommal megmutatta, hogy mire
               képes. <hi>Belgrádból</hi> még nem volt kiölve a török lakosság. Csak a
               fanatikus önfeláldozás műve lehetett, hogy negyednapra (október 8-án), amelyen a
               nagyvezér <hi>Nándorfehérvár</hi> alá megérkezett: háromnapi ágyúzás
               után egyszerre légbe röpült a császáriaknak mind a három lőporraktára a várban s a
               negyedik a vízivárosban. A romok majdnem felét az őrségnek eltemették, a többi
               menekült a Dunára, hajókon, tutajokon a túlpartra átkelendő, de a romokon átrohanó
               török sereg nagy részét levágta, úgyhogy az ötezernyi seregből nem menekült meg több
               ötszáznál, azok között <hi>Aspremont</hi> herceg, a várparancsnok. Ezt
               gyanúsították is a catastropha miatt a bécsiek, mert éppen akkor járt <hi>Zrínyi Ilona</hi> leányával, <hi>Rákóczy Juliával</hi>
               jegyben: de kimosta magát a vádból; maga is 40 ezer forint értékű holmiját veszté
               ott, azok között még a menyasszonyától kapott gyűrűket is. Hamarább lehet az árulást
                  <hi>Andrea Carneron</hi> keresni, ki a császáriak fő hadimérnöke
               volt, s a vész után ottmaradt a törököknél, s maga is pribék lett.</p>
            <p> Százötven ágyújuk veszett ott a császáriaknak. S az egész ország védtelenül állt a
               török nagyvezér előtt egész fel Bécsig. A kóbor tatárság ott pusztított szanaszét az
               országban, ahol neki tetszett.</p>
            <p>
               <hi>Badeni Lajosnak</hi> sietve kellett visszajönni Erdélyből az ország
               védelmére.</p>
            <p> Most aztán <hi>I. Lipót</hi> kénytelen volt, hogy Erdélyt szépszerével
               megtarthassa, kiadni az annyiszor sürgetett és megígért <hi>hitlevelet,</hi> mely késő időkig alapjául szolgált az Erdély és a dynastia
               közötti viszonynak.</p>
            <p> Ezek a hitlevél nevezetesebb pontjai: 1. Mind a négy bevett hitvallás jogai és
               szabadságai megerősíttetnek. 2. A boldogult királyok és fejedelmek minden adományai
               és kiváltságai érvényben hagyatnak. 3. Törvényerőre emelik a <hi>Verbőczy Tripartitumán</hi> kívül az<hi> approbatákat,
                  compilatákat</hi> és a szászok <hi>municipialis jogait.</hi> 4<hi>.</hi> Közigazgatást, törvényhozást, bíráskodást meghagynak az
               eddigi alakjaiban. 5. A közhivatalokra csak belföldieket bocsátanak, valláskülönbség
               nélkül. 7. A kormányzót, kit azelőtt vajdának neveztek, az országgyűlés választja.
               10. A kormány tartozik minden évben összehívni az országgyűlést. 12. Az egész évi
               adó, amit Erdély fizet, béke idején 50 ezer tallér, háborúban 300 ezer rénusi forint.
               13. Az ország semmi más adóval nem terheltetik. 14. A székelyek semmi adót nem
               fizetnek, hanem tartoznak a maguk költségén katonáskodni. 15. A kereskedés
               szabadságában megmarad. 16. A várőrségeket, miknek fele belföldi lesz, német tábornok
               kormányozza: de annak az ország kormányzatába semmi beavatkozási joga nem lesz. A
               zsoldot a császár fizeti.</p>
            <p> Ezt az alapszerződésül szolgáló hitlevelet Erdély bizonyára a zernyesti ütközetnek
               köszönheti.</p>
         </div>
         <div type="chapter">
            <head>A zalánkeméni diadal</head>
            <p> Ennyi diadal után ismét újult harcvággyal állt talpra az egész ozmanság.</p>
            <p> Május elején indult meg az új hadjáratra Magyarország ellen a győzelem-koszorúzta
                  <hi>Küprili Musztafa,</hi> a szent zászlóval. Százhúszezer ember
               volt alatta.</p>
            <p> Ezzel szemben a császáriak csak ötvenezer embert tudtak síkra állítani <hi>Badeni Lajos</hi> vezetése alatt.</p>
            <p> A hadjárat egészen az ozmanok előnyére indult meg.</p>
            <p> A francia mérnöktisztekkel ellátott török hadsereg <hi>Zimonynál</hi>
               megerősített táborában várta a császári sereg támadását. <hi>Badeni
                  Lajos</hi> azonban észrevette a veszedelmet, s visszahúzódott a veszélyes
               sáncoktól <hi>Zalánkeménig,</hi> ami a szlavóniai hegyek alatt fekszik,
               nem messze <hi>Péterváradtól.</hi>
            </p>
            <p> Azt akarta, hogy őt támadja meg a nagyvezér megerősített sáncai között.</p>
            <p>
               <hi>Küprili Musztafa</hi> azonban a francia táborkari tisztek és <hi>Tököli</hi> tanácsára, amíg túlnyomó lovasságával a császári sereget
               nyomni látszott, alattomban az összes gyaloghadával a háta mögé került, s a kozevácsi
               hegyeken tábort ütve, azt hirtelen körülsáncolá.</p>
            <p> A császári sereg szorult helyzetéhez hozzájárult még a teljes élelemhiány: azt a
               háromszáz szekér lisztet, ezerkétszáz vágómarhát, amit Péterváradról küldtek a
               hadsereg számára erős fedezet mellett, útközben megrohanta <hi>Tököli,</hi> s a kísérő vérteseket levágva, az élelmet elvette.</p>
            <p> Másfelől meg a török vitorlás flottilla rohanta meg a Dunán aláúsztatott dereglyéit
               a császári seregnek, s a védő hadisajkákat elsüllyesztve, ott a sereg szeme láttára
               foglalta el a hajókat.</p>
            <p> Nem volt itt más választás, mint vagy éhen halni, vagy – az ellenséget megenni.</p>
            <p> A visszavonulás útját is elzárta <hi>Küprili</hi> a<hi>
                  Badeninek,</hi> Pétervárad felé.</p>
            <p> A keresztyén seregnek győzni <hi>kellett,</hi> mert nem volt hová
               futni.</p>
            <p> A kétségbeesés megtette ezt a csudát.</p>
            <p> Dacára annak, hogy az első rohamnál maga a középhad vezére, <hi>Souches</hi> tábornok a janicsárok sáncait ostromló granátosok élén elesik; hogy
               a segélyére siető <hi>Starhemberg Guidó</hi> egy nyíl által mellben
               találva, megsebesül; a császári seregek újra meg újra megrohanják a nagyvezér
               sáncait.</p>
            <p> Ekkor <hi>Ibrahim</hi> basa és <hi>Tököli</hi> a
               császári lovasságot rohanják meg a török spahik és a kurucok ezredeivel: ezeket nem
               tartóztatja fel se ágyú, se puskatűz, megtörik rohamuk alatt a nehézlovasság
               ellenállása; a védtelenül maradt gyalogezredek még a puskáikat sem süthetik ki, s már
               szét vannak robbantva.</p>
            <p> Az ütközet már el is volt veszve, a diadal a török kezében, midőn <hi>Badeni Lajos</hi> maga a balszárnyán levő lovasság élére állva, szembeszáll <hi>Ibrahim</hi> spahijaival, s vele egyidejűleg <hi>Batthyány</hi> és <hi>Zichy</hi> huszárezredei oldalba kapják <hi>Tököli</hi> kuruc hadát, s azt kiverék a csatatérről; és azután
               rögtön nekifordulnak a sáncaik mögött harcoló janicsárezredeknek. Ezek a huszárokat
                  <hi>Tököli</hi> kurucainak nézték, s csak akkor vették észre, hogy
               kivel van dolguk, mikor azok ellenállhatatlan dühvel kezdték őket halomra
               aprítani.</p>
            <p> Ezzel a fordulattal újra kezdődött a harc. A török tábor derekába behatolt lovasság
               ott felbontott minden hadirendet; a császári sereg minden oldalról megrohanta a török
               tábort bosszúordítással.</p>
            <p> Ami azután következett, az már nem harc, hanem mészárlás volt.</p>
            <p> A nagyvezér látva, hogy az ütközet el van vesztve, <hi>fekete
                  kaftánt</hi> öltött magára, s úgy rohant karddal a kezében oda, ahol legdühösebben
               folyt a küzdelem: ott el is esett vitéz módjára. És vele együtt halva maradt <hi>Ibrahim basa,</hi> a lovasság vezére, a<hi> janicsárok
                  agája</hi> és <hi>tizenkét basa,</hi> húszezer harcossal.</p>
            <p> És ott maradt az elfoglalt sáncok között százötvennyolc ágyú, tábori szerek, élelmi
               készlet és az egész hadipénztár.</p>
            <p> Hanem a császáriak vesztesége is igen nagy volt. Csak tisztekben háromszáz halottat
               számláltak, azok között a vezért, <hi>Souchest.</hi>
            </p>
            <p> E diadal után megkísérték a császáriak <hi>Nándorfehérvárt</hi> újra
               elfoglalni, hanem ebbe belevesztettek. Jobb siker követte <hi>Nagyvárad</hi> alá való szállásukat, amely fontos és akkoriban nagyon erős helyet
               a <hi>Zrínyi Ilonáért</hi> kicserélt <hi>Heissler</hi>
               tábornok, a<hi> „tüzes Gábor”-</hi>ral egyesülten elfoglalt; s ezzel a
               török hatalom a Tisza és Maros között örökre elmúlt. Még a Maroson túli várak is el
               lettek foglalva, csak Temesvár volt még török kézen, azt Veterani ostromolta.</p>
         </div>
         <div type="chapter">
            <head>A rácok Magyarországon</head>
            <p> Ebben az évben történt az, hogy a szerbiai rácok, akik a minap a török ellen
               fölkeltek s<hi> Piccolominit</hi> balkáni hadjáratában segítették,
               látva, hogy az ozman sereg ismét úrrá lesz a Dunán túl, nem várták be ős ellenségük
               bosszúállását, hanem az ipeki patriárka, <hi>Csernovics Arzén</hi>
               vezetése alatt harmincezer családdal egy tömegben átköltöztek Magyarországba. Itt
               annyi néptelen pusztaság volt akkor, hogy elfértek bőven. A császár elhelyezte őket
               Szlavóniában és a Szerémségben, jutott belőle Győrbe, Budára és Szentendrére is. Nagy
               előjogokat nyertek, érsekválasztási jogot, szabad vallásgyakorlatot. – A későbbi
               nemzeti harcokban majd sokszor fogunk velük találkozni.</p>
         </div>
         <div type="chapter">
            <head>Tököli és Veterani</head>
            <p> Ellenfelek voltak, szemközt állottak, fegyvereiket a csatamezőn gyakran összemérték:
               amaz a szultán kutyája, emez a császáré; magának oroszlánja mind a kettő. – Ős
               lovagkori jellemek. A későkori szemlélőre nézve mind a kettő egyformán rokonszenves
               alak.</p>
            <p>
               <hi>Veterani</hi> gyakran megsemmisíté gyors haditetteivel <hi>Tököli</hi> fényes álmainak megvalósultát; hanem azután, mikor
               elfoglalta tőle a tért, nem zsarolt, nem kegyetlenkedett, nem üldözte ellenfelének
               híveit, hanem kegyelmes és igazságos volt azok iránt, akik ellene harcoltak.</p>
            <p> Viszont <hi>Tököli,</hi> mikor megtudta, hogy <hi>Veterani</hi> ellen küld a nagyvezér túlnyomó erejű sereget, előre megüzente
               neki, hogy vigyázzon magára: mikor a tatárságot ráereszték valami határon az
               országra, előre hírül adta <hi>Veteraninak,</hi> hogy védje meg ellenük
               a nyomorult földnépét. <hi>Veterani</hi> maga megírja ezt
               emlékirataiban, azt mondva, hogy ezt <hi>Tököli keresztyéni szeretettől
                  indíttatva tette.</hi>
            </p>
            <p> Ez az egész hadjárat általában nevezetes a szép jellemek nagy vonásairól. Így a két
               elfogott tábornok, <hi>Doria</hi> és <hi>Heissler,
                  mindenütt követte Tökölit,</hi> lovagi becsületszóra szabadon bocsátva. <hi>Doriát Tököli</hi> Bécsbe küldé, felesége kicserélése végett
               alkudozni. A bécsi kormány először megtagadta a cserét, s erre <hi>Doria</hi> visszament <hi>Tökölihez</hi> a fogságba, s ott
               nyavalyában elhalt. <hi>Heissler</hi> pedig ott volt <hi>Tökölivel</hi> a<hi> zalánkeméni</hi> ütközetben, s mikor annak
               futnia kellett, nem maradt el tőle, vele futott, ahogy becsületszava kötelezte.
               Jólesik az ilyen nemes vonásokat az utókor feledékenységétől megóvni.</p>
            <p> Azt is megüzente előre <hi>Tököli Veteraninak,</hi> hogy új szultán
               került a trónra, aki az eddiginél fogasabb, nagy haddal készül a jövő évben
               Magyarországra.</p>
            <p> Ez már a harmadik volt <hi>Mahomed</hi> fiai közül: <hi>Musztafa.</hi> Trónfoglalási kiáltványában magát <hi>az egész föld
                  kalifájának</hi> nevezi. Leszólja az eddig uralkodott testvéreit, kik csak
               kéjelgés közt töltötték napjaikat, ezért foglalták el országaikat a hitetlenek, a <hi>por</hi>
               <hi>fiai.</hi> Ő személyesen fogja vezetni a háborút <hi>a pokol fajzata</hi> ellen!</p>
            <p> Azonban <hi>I. Lipót</hi> is összegyűjté a haderejét, amit a francia
               háborúból nélkülözhetett, mintegy ötvenezer embert. A hadsereg elég gyakorlott
               ezredekből állt, kitűnő vezérekkel, minők <hi>Veterani, Starhemberg
                  Guido, Heissler, Heister, Caprara, Bussy Rabutin,</hi> ha mindezek hegyébe
               fővezérnek a császár a szász választófejedelmet, <hi>Frigyes
                  Ágostot</hi> nem helyezte volna. Ennek minden tudománya testi erejében állott,
               mert „nemcsak a poharakat tudta hajtogatni, hanem az ezüsttányérokat is úgy
               összehajtogatta, mint a papirost”. Egyébiránt törököt még sohasem látott.</p>
            <p> Mikor <hi>Musztafa</hi> szultán megindult a nagy fenyegető kiáltványa
               után, <hi>Tökölinek</hi> egy alvezére, <hi>Daróczy
                  Endre</hi> megeléglette a saját hazája pusztítását, s amint egyszer egy török
               dandár sok összerabolt zsákmánnyal térve vissza rabló kalandjából, a kuruc vezér
               haragja bősz kedvében rajtuk ütött a huszárjaival és hajdúival, s leaprítá a
               martalóchadat, s aztán átment <hi>Veteranihoz.</hi> A tábornok azonnal
               rábízta <hi>Daróczyra Lippa</hi> védelmét.</p>
            <p> A szultán már akkor <hi>Temesvár</hi> alatt járt. <hi>Veterani Lugosnál</hi> táborozott, <hi>Frigyes Ágost</hi> előhadai
               Aradnál <hi>feküdtek.</hi>
            </p>
            <p>
               <hi>Veteraninak</hi> mindössze hatezer embere volt; a szász fejedelem
               vezetése alatt volt több mint negyvenezer ember. A lotharingi vagy a badeni ennyi
               erővel derék csatát kezdett volna. <hi>Frigyes Ágost</hi> csak
               temporizált, s várta, hogy <hi>Musztafa</hi> támadja meg őtet.</p>
            <p> A hatalmas szultán pedig, kettő között lévén választása: <hi>bölcs
                  haraggal</hi> a kisebbik ellenséget választá, s egész rengeteg táborával Veterani
               hadserege ellen fordult. Veterani nem hátrált előle.</p>
            <p> Mi oka volt a kipróbált bölcs hadvezérnek ily roppant túlnyomó erő ellenében
               elfogadni a nyílt ütközetet? Az rejtély marad. Tévedésbe hozta a tatár gyülevész,
               melyet a török had mindig maga előtt tolt, az iránt, hogy a szultán egész serege
               közeledik felé? Abban bízott-e, hogy kívánsága szerint az Aradnál álló szász
               fejedelem a deréksereggel jókor megérkezik, s hátba fogva a török sereget, azt két
               tűz közé szorítja? Vagy jól tudta, hogy a hadsereg vezérszereplői mind irigykednek
               reá, nemcsak babérjaiért, de a magyarok előtti népszerűségéért, s szándékosan veszni
               hagyják: ezért szembement a végzetének, s egy dicsőséges küzdelemmel akarta befejezni
               dicsőséges életét? – Talán mind a három ok együtt volt.</p>
            <p> A maroknyi had szeptember 21-én hajnali két órakor már lőtávolban állt a szultán
               serege előtt. Négy órakor megírta <hi>Veterani</hi> a szász
               fejedelemnek, hogy a szultán az egész seregével az ő nyakán van, siessen azt hátulról
               megütni. – A fejedelem ehelyett nemhogy előbbre, hanem hátra húzódott. – <hi>Veterani</hi> erre misét mondatott, s aztán indult a táborába.</p>
            <p> Kétszer visszaverte diadalmasan a törökök rohamait. Azok ötezer harcost vesztettek
               már, köztük két vezér beglerbéget: ekkor a tábor jobbszárnyán erőt vesz a sokaság, s
               hat ágyúját elfoglalja. Minden csapatja a tűzben volt már, csak három zászlóalj
               huszárja volt még tartalékban; kedvenc lovasai, mind <hi>magyarok.</hi>
               Azokat hívja fel, hogy kövessék. A győztesen előnyomuló ellenséget visszaveti és
               szétszórja, az ágyúkat visszafoglalja. Maga sem veszi észre, hány sebet kapott már a
               viadalban: míg a vérvesztés képtelenné teszi a lovon ülésre, ekkor hintajába emelteti
               magát, és onnan osztja tovább vezéri parancsait. Alvezérét, <hi>Truchess</hi> tábornokot megbízta a sereg visszavonulásának rendelkezéseivel.
               Hívei kérve kérik, hogy meneküljön maga is. <hi>„Én még sohasem hagytam
                  el katonáimat!”,</hi> felel a vezér, s tovább is helyt marad az ütközetben. Végre
               hintója megreked az ingoványos mohában. Tizenkét óra hosszat folyt már az ütközet.
               Ekkor <hi>Veterani</hi> arra kéri a hadsegédeit, hogy emeljék ismét
               lóra. Akkor aztán ismét a maroknyira leolvadt huszárcsapatja élére áll, azokkal
               együtt bevágtat az ellenség legsűrűbb sorai közé: az emberözön összecsap körülötte: a
               viadal még tovább folyt azon az egy ponton, s mikor vége van, egy tetemhalom marad a
               helyen. A holtak gúlája alatt fekszik <hi>Veterani</hi> is – talán.</p>
            <p> Ezt írja róla a kortárs, <hi>Cserey Mihály:</hi> „A törökök, nem
               tudván kicsoda, ott vagdalják le. Soha a testére rá nem találnak; sokáig az lőn híre,
               hogy fogva van Konstantinápolyban… az ország, mivel úgy szerette, mint az édesatyját,
               rá ígérte vala, hogyha százezer forintot kérnek is saccában, kiváltja…”</p>
            <p>
               <hi>Bethlen Miklós</hi> pedig ezt jegyzé fel róla: „Bajaink tetézésére
               lőn 1695-ben a <hi>Veterani</hi> halála, kivel együtt elméne Erdélyből
               nemcsak a hadi fenyíték, hanem minden egyéb jó rend, egyezség és a közjóra,
               hitlevélre való vigyázás, gondviselés. Ha <hi>Veteraninak</hi> igaz
               történetírója lenne, Erdély a<hi> jóról</hi> szintén úgy
               megemlegethetné, mint Bástát a <hi>rosszról.”</hi>
            </p>
            <p> Nevét máig is megörökítve tartja a dunai Vaskapu sziklafalában tátongó <hi>„Veterani-barlang,”</hi> ahol egy hadnagy százötven emberével
               napokig tartóztatta fel az egész török flottát és sereget.</p>
            
            <p>
               <hi>Veterani</hi> gyászesete után <hi>Frigyes Ágost</hi>
               erre is, arra is kapkodott, azt sem tudva, mit csináljon. Szerencséjére <hi>Musztafa</hi> szultán tudta, hogy mit csináljon! Azt csinálta, hogy
               beérve a lugosi nagy diadallal, visszatért a seregével Sztambulba, s rettenetes nagy
               diadalünnepet rendeztetett magának, mintha a fél világot meghódította volna.</p>
         </div>
         <div type="chapter">
            <head>Savoyai Jenő. A zentai diadal</head>
            <p> A következő évi hadjáratban <hi>Frigyes Ágost</hi> fejedelem és <hi>Musztafa</hi> szultán megmutatták, hogy egymásnak mennyire méltó
               ellenfelei, s milyen egyenrangú vezéri tehetségek. Egész nyáron előre-hátra jártatták
               a seregeiket, egymást keresve, s ezalatt sokkal több embert vesztettek éhség és
               vérhas által, mintha véres verekedést műveltek volna; s mikor végre a<hi> Béga</hi> mellett egymásra bukkantak s kénytelenek voltak
               megütközni, ott úgy megverették magukat kölcsönösen, hogy valamiképpen más
               ütközeteknél megesik, hogy mind a két fél magának követeli a győzelmet, úgy ennél az
               történt, hogy mind a két fél azt hitte, hogy ő van megverve, s<hi>
                  Frigyes Ágost</hi> Aradig futott, <hi>Musztafa</hi> szultán pedig
                  <hi>Belgrádig.</hi>
            </p>
            <p> Azért mégis a következő esztendőben megint csak újra a szász <hi>Frigyes Ágostra</hi> lett bízva a császári hadsereg vezénylete.</p>
            <p> Jó szerencsére a lengyelek megválasztották a maguk számára királynak a szász
               fejedelmet: az felváltotta a nyerget a trónnal, s a vezérség a másodvezérre, <hi>Savoyai Jenőre</hi> maradt.</p>
            <p> Ez a lángeszű hadvezér még akkor csak harmincnégy éves volt, de már babérokkal és
               dicsőséges sebhelyekkel fedve.</p>
            <p> Amint átvette a vezérséget, első dolga volt a belső nyomorúságokat megorvosolni,
               amik az eddigi veszteség kútforrásai voltak. A második okos cselekedete az volt, hogy
               a bécsi főhaditanács kicirkalmazott hadjárati terveit a sutba dobta, s azt az
               észjárást követte, hogy a hadvezérnek a csatatéren kell a hadi tervet
               elkészítenie.</p>
            <p> A szultán ismét nagy hadsereggel kelt át a Dunán s a Tiszán, innen foglalt állást,
               azon tanakodva, hogy mit foglaljon el? <hi>Péterváradot-e</hi> vagy <hi>Erdélyt?</hi>
            </p>
            <p> A szultánnal együtt járó <hi>Tököli</hi> arra unszolta a <hi>nagyurat,</hi> hogy <hi>Erdélybe</hi> törjön be: ha
               azt elfoglalta, a magyar szabadságharcot ő onnan újrakezdheti, egész hadsereget
               állíthat az övé mellé. De Elmász Mahomed, a nagyvezér, el volt bizakodva: neki nincs
               szüksége semmi magyar kuruc hadra: elég serege van így is. Ő <hi>Péterváradot</hi> akarja elfoglalni.</p>
            <p> Azonban <hi>Savoyai Jenő</hi> megelőzte a szándékát, s a császári
               sereggel hamarább ott termett <hi>Pétervárad</hi> alatt, mint a
               szultán.</p>
            <p> Ekkor aztán a nagyvezér átlátta, hogy ellenfeleit az erős sáncok mögött megtámadni
               veszedelmes vállalat volna, s felhagyott Péterváraddal.</p>
            <p> Ennélfogva a <hi>Tököli</hi> tanácsa jutott érvényre. A szultán
               otthagyta <hi>Péterváradot,</hi> s a Tisza jobb partján felfelé vonult
                  <hi>Szegednek;</hi> hogy azt elfoglalva, utat nyisson magának
               Erdélybe.</p>
            <p> Azonban a császári sereg fiatal hadvezére nem pihent, hanem mindenütt sarkán vonult
               a felfelé nyomuló török hadseregnek, s azt <hi>Zentánál</hi> egész
               seregével utolérte.</p>
            <p>
               <hi>Jenő herceg</hi> egy erős huszárcsapatot küld ki kémszemlére, s
               azok oly szerencsével járnak, hogy az ellenség előőrsét felverve, foglyul ejtik a
               csapat vezérét, az<hi> ifjabb Dsafed basát.</hi> Ezt a táborban
               kivallatják, s megtudják tőle, hogy a szultán Erdélybe készül menni: evégből Zentánál
               hidat veretett. Hogy a szultán maga a lovasság zömével már át is költözött a Tisza
               bal partjára: most vonulnak át a nehéz ágyúk és társzekerek; az innenső parton van
               még a török gyalogság a nagyvezérrel, a lovas spahiezredekkel meg <hi>Tököli</hi> kurucaival.</p>
            <p>
               <hi>Jenő herceg</hi> egyszerre készen volt a tervével: a kétfelé
               osztott török hadsereget azonnal megtámadni a sáncai közepette.</p>
            <p> Igaz, hogy a törökök hadállása szerfelett erős volt: táboruk a Tisza egy
               kanyarulatába volt felállítva, melynek nyitott részét egyik parttól a másikig
               felhányt magas sánc zárta el, fatornyokkal s egy régi épület falaiból alakított
               redánnal ellátva, a sáncok száz ágyúval felszerelve. A nagyvezér lehetetlennek tartá,
               hogy ezeket a sáncokat megostromolja valaki.</p>
            <p>
               <hi>Tököli</hi> azonban tapasztaltabb hadvezető volt, s amint látta,
               hogy a császári sereg támadáshoz készül, azt a tanácsot adta a nagyvezérnek, hogy
               rögtön szakíttassa el a Tisza hídját. Akkor a táborban levő török gyalogság kénytelen
               lesz magát életre-halálra védelmezni, s még ez esetben vitézsége győzhet. De a
               nagyvezér fölöslegesnek tartotta ezt az erélyes rendszabályt: bízott az ágyúi
               sokaságában.</p>
            <p> Csak arra döbbent aztán meg <hi>Elmász Mahomed,</hi> amikor látta,
               hogy a sáncai ellen rohanó ezredeket a kartácstűz fel nem tartóztatja.</p>
            <p> A nap alkonyodni kezdett, amidőn <hi>Jenő herceg</hi> az ütközetet
               megkezdé, szemben ő maga támadott, a balszárnyon <hi>Starhemberg,</hi>
               a jobbon <hi>Heister Siegerbert.</hi>
            </p>
            <p> És nemcsak a szemben támadó gyalogság mászta meg az első rohammal a meredek
               sáncokat, hanem azzal egyidejűleg a bal oldalon <hi>Starhemberg
                  gránátosai</hi> gázoltak keresztül egy hosszú fövényzátonyon, jobbról a huszárok
               úsztattak neki a félsziget partjának, s látott a világ egy oly csodát, ami ritka a
               hadászat történetében, hogy <hi>lovasság ostromolt meredek
                  sáncokat,</hi> ahogy <hi>Jenő herceg</hi> maga írá a császárnak: <hi>„a lovasság ez alkalommal azt művelte, amit életemben még soha nem
                  láttam: kísérte és támogatta a gyalogságot még a sáncárokban is, s az ellenség
                  tüzét csak úgy állta és viszonozta, mint a gyalog hadak.”</hi>
            </p>
            <p> Szemben és kétoldalt egyszerre törtek be a császári hadak a török tábort ölelő
               félszigetbe.</p>
            <p> Most használt volna, ha <hi>Tököli</hi> tanácsát követi a nagyvezér;
               hanem már késő volt. A megriadt janicsár- és arnótezredek összebomolva rohantak a híd
               felé.</p>
            <p> Hanem <hi>Starhemberg</hi> gránátosai a hátuk mögött már elfoglalták a
               hídfőt, s a törököket a saját ágyúikkal kartácsolták végig a hídon.</p>
            <p> Hasztalan volt a török vezérek halálmegvető küzdelme; hasztalan rohantak az ellenség
               diadalmas rohamát feltartóztatni válogatott ezredeik élén. Egymás után hullottak el a
               vezérbasák, <hi>Adana helytartója, az anatoliai kormányzó, a fő-fő
                  janicsáraga,</hi> utánuk <hi>tizenhárom beglerbég:</hi> utoljára a
               kétségbeesett janicsárok saját maguk öldösték a tisztjeiket bosszúból: végre elesett
               maga a <hi>nagyvezér</hi> is. Ekkor azután a hídtól elrekesztett török
               gyalogság a magas partról a Tiszába rohant, egymást gázolva alá a dicstelen sárba, az
               egész seregből nem jutott át a túlpartra több, mint ezer ember. S a túlparton ezt
               tétlenül kellett nézni a szultánnak. De azt sem tehette sokáig, mert <hi>Jenő</hi> herceg valamennyi ágyútelepét mind nekifordítá, s oly
               pusztítást követett el a lovasságában, hogy az hanyatt-homlok rohant el a világba,
               magával ragadva a szultánt is, s otthagyva az egész tábori készletet, kilencezer
               szekérrel, még a tábori pénztárt is, hárommillió piaszterrel és a szultán <hi>tíz háremhölgyét.</hi> (Mely utóbbi trophaeumok azt bizonyítják,
               hogy Musztafa szultán is csak éppen olyan gyönyörkereső satrapa volt, mint a bátyjai,
               akiket ezen hibájukért maga rótt meg.)</p>
            <p> Mire a nap lement, már be volt fejezve az ütközet. Húszezer török halott hevert a
               félszigeten, tízezer úszott alá némán, csendesen a Tisza tükrén, s a császáriaknak
               nem volt több hatszáz halottjuknál s ezerötszáz sebesültjüknél.</p>
            <p>
               <hi>Jenő herceg</hi> takarodót fúvatott naplemente után a seregeinek.
               Mindenkinek vissza kellett térni a maga ezrede táborhelyére.</p>
            <p> A zsákmánylásra lesz holnap idő.</p>
            <p> És azután, mikor leszállt az est, beborította a csillagoktól szikrázó ég a
               tábortüzektől csillagos földet: a holtak mezejéről, a véres tetemek halmai közül
               előbújt egy férfi, ki eddig a halottak alá eltemetve ott rejtőzött, s aztán csúszva
               sietett elérni a Tisza partját, elveté fegyvereit, páncélingét, cifra bogláros
               öltönyét, s meztelen vetve magát bele a hullámba, átúszott a túlsó partra.</p>
            <p> Ez a dalia, ki <hi>meztelen</hi> menekült ki a zentai ütközet
               halottmezejéről, volt – <hi>Tököli Imre…</hi>
            </p>
            <p> Bizonyára mindazok között, akik ott hevertek a mezőn megdermedve, egy sem volt oly
               igazán <hi>meghalva,</hi> mint ő.</p>
            
            <p>
               <hi>Savoyai Jenőt</hi> ezért a zentai diadalért a <hi>bécsi haditanács</hi> hadi törvényszék elé akarta állítani. – Hogy mert az ő <hi>utasításai ellenére,</hi> holott védelmi helyzetben kellett volna
               magát tartania, a támadásba átmenni?</p>
            <p> Jenő herceg azt mondá a hadbiztosnak, aki a kardját elvette Bécsben: „Itt van! Még
               most is piroslik az ellenség vérétől.” Szerencséje, hogy a császár pártját fogta:
               „Isten őrizz, monda, hogy én árulónak nézzem azt, aki által az ég engem győzelemmel
               tetézett.” És így kikerülte a zentai hős méltó büntetését.</p>
            <p> De Bécsből azonnal távoznia kellett. Nem is kívánt sokáig ott mulatni.</p>
            <p> Még azon az őszön egy kis hadjáratot vezetett <hi>Boszniába:</hi> azt
               el is foglalta fővárosával együtt.</p>
            <p> Bécsben nem fizették ki a seregének a <hi>zsoldot:</hi> azért vitte
               azt <hi>Boszniába,</hi> hogy a bosnyákokkal fizettesse azt meg.</p>
            <p> … Régen volt ez – talán azért igaz!</p>
         </div>
         <div type="chapter">
            <head>A karlócai béke</head>
            <p> A tizenhat esztendeig tartott török háborúban mind a két császárnak úgy elfogyott a
               pénze, hogy mind a ketten kénytelenek voltak békességet kötni.</p>
            <p> Ezt nevezik karlócai békekötésnek.</p>
            <p> E szerint <hi>Erdély</hi> és <hi>Bácska I. Lipóté</hi>
               marad, a<hi> temesi bánság</hi> a szultáné. A foglyok kölcsönösen
               szabadon bocsáttatnak. <hi>Tököli</hi> és társai ezentúl török
               alattvalóknak tekintetnek, családjaiknak megengedtetik, hogy hozzájuk
               kivándoroljanak, hanem a török kormány tartozzék őket messze benn a török birodalom
               belsejében elhelyezni. – <hi>Tököli Imre</hi> és <hi>Zrínyi Ilona</hi> hamvai ott porladoznak a <hi>nikodémiai
                  homokban.</hi>
            </p>
            <p> És ezzel a békekötéssel az ozman uralkodásnak Magyarországon vége lett vetve örök
               időkre.</p>
         </div>
         <div type="chapter">
            <head>Zrínyi Ilona</head>
            <p> A legrokonszenvesebb nőalak a magyar nemzet történetében. Életrajza, ha igaz
               történet nem volna, lenne a legmagasztosabb költemény.</p>
            <p> Kiben egyesíté a teremtő a szépséget a szívjósággal, erővel és ésszel, hogy
               eszményképét találjuk benne a hölgynek, a honleánynak, a hősnőnek, a családanyának,
               körülragyogva a fejedelemnő díszfényével.</p>
            <p> Másodunokahúga a szigetvári hős <hi>Zrínyi Miklósnak s</hi> a karddal
               és lanttal egyként diadalmas <hi>költő Zrínyinek,</hi> leánya <hi>Frangepán Annának,</hi> a rajongó honleánynak, neje <hi>Rákóczy Ferencnek,</hi> Erdély <hi>választott</hi>
               fejedelmének, később hitvese <hi>Tököli Imrének,</hi> és anyja <hi>II. Rákóczy Ferencnek.</hi> Felemelve a legmagasabb polcra, csak
               azért, hogy ott a sors valamennyi villámaival találkozzék; dacolva azokkal, mint egy
               férfi, s védve ellenük, akiket szeret, mint egy asszony; végre a legmélyebbre
               lebukva, de ott sem törve össze.</p>
            <p> Már gyermekkorában hallania kellett nagybátyja hőskölteményéből világhírű ősének
               dicső harcait: s ugyanazon költő eleven hőstetteit a hír magasztaló szavaiból.
               Amannak a halála, ennek az élete olyan csodatükör volt, amibe ha a gyermek és nő
               beletekint, az is férfinak látja magát. Anyja, <hi>Frangepán Anna</hi>
               és atyja, <hi>Zrínyi</hi> Péter szabadságért és hazáért rajongó két
               lánglélek. <hi>Ilonáról</hi> el lehet mondani, hogy oroszlántejen
               növekedett föl.</p>
            <p> Első férjét az anyja választotta. A <hi>legelső magyar ember volt
                  az.</hi> – Még akkor nem énekelték azt, hogy „a legelső magyar ember a király!”
                  <hi>Lipót császár</hi> nem is vette volna ezt magára. A legelső
               magyar ember volt a választott erdélyi fejedelem: <hi>I.</hi>
               <hi>Rákóczy Ferenc</hi> maga is fejedelem fia és unokája, szép, daliás
               fiatal férfi. (A szultán által betett fejedelem <hi>Apaffy</hi> volt,
               de az ország választottja <hi>Rákóczy.</hi>)</p>
            <p> Eljegyzésén a trencsénhévízi fürdőn együtt voltak az ország legfőbb zászlósurai. A
               fiatalok esküdtek, az öregek összeesküdtek. Az ő lakodalmának vigasságai között lett
               megkötve az a szövetség a <hi>Zrínyiek, Frangepánok, Wesselényiek</hi>
               és <hi>Nádasdyak</hi> között, melynek célja volt Magyarország
               függetlenné tétele. Amíg a vőlegény menyegzője éjszakáján boldogságról álmodott,
               addig a násznagyai arról álmodtak – ébren –, hogy őt egykor a felszabadított
               Magyarország trónjára emeljék.</p>
            <p> „Kis király” volt már eddig is. Olyan udvart tartott pataki várában, mint egy igazi
               fejedelem, a szolga, étekfogó, bejáró, pohárnok, asztalnok, ajtónálló, csatlós,
               trombitás, vadász, lovász, szakács, pecér, madarász, cselédnép százakra ment; nem
               számítva a várőrséget képező rendes zsoldbeli huszár- és puskás hadat.</p>
            <p> Az összeesküvés kitudódott. <hi>Zrínyi Ilona</hi> atyját és anyja
               testvérét Bécsújhelyen lefejezték, anyját foglyul vitték Bécsbe <hi>Ilona</hi> testvéreivel, <hi>Aurora Veronikával</hi> és <hi>Jánossal</hi> együtt; fejedelmi vagyonukat elkobozták, ők maguk
               alamizsnakenyérre szorultak, még a nevüket is elvették, s a fényes historiai <hi>Zrínyi</hi> név helyett azt a gúnynevet adták rájuk: <hi>„Gnade”.</hi> – A kétségbeejtő csapások alatt <hi>Zrínyi Péterné</hi> megtébolyodott, s a lélek fájdalma megölte.</p>
            <p> Azonban maga Ilonának a férje is bele volt keveredve ez összeesküvésbe. Ezt ugyan
               nagy buzgó katholikus anyja, <hi>Báthory Zsófia</hi> (a protestánsok
               híres üldözője), pártfogói, a jezsuiták segélyével megmenté a vesztőhelytől, de
               bírságul 400 ezer forintot kellett fizetnie: roppant összeg abban az időben. Hogy
               kiteljen, <hi>Ilona</hi> a saját jegyajándékát is feláldozta, s azontúl
               lemondott minden pompáról: egyszerűen, visszavonulva élt, saját lelkében keresve
               menedéket.</p>
            <p> A sors maga is úgy bánt vele, mintha a kegyosztáshoz csapásokat szeretne mellékelni.
               Ha egy kezével adott neki örömet, a másikkal gyászt borított rá. Amely esztendőben
               fia született (a nagy jövőre hivatott <hi>II. Ferenc</hi>), ugyanabban,
               néhány hónapra, meghalt a férje.</p>
            <p>
               <hi>Ilonára</hi> ottmaradt egy nagy kötelesség: gyermekeinek nevelése,
               és egy megrigázott nagy vagyonnak a rendbe hozása. Magában is elég nagy feladat mind
               a kettő, s még ráadásul jutott neki két terhes nyűg, egy házsártos napa meg annak a
               mindenre rávevő gyóntató papja.</p>
            <p>
               <hi>Ilona</hi> maga vallásos volt, de nem bigott; türelmes más
               felekezetbeliek iránt, míg az anyósa minden csapást, mely családját és az egész
               országot érte, az eretnekeknek tulajdonított. És <hi>Ilona</hi> tudta
               tűrni magas lélekkel a zsémbes anyós rigolyáit, s ott virrasztott a beteg ágya
               mellett éveken át, pedig ugyanekkor ápoló gondjait súlyos beteggé lett fiával is meg
               kellett osztania: akinek a bajáról azt mondák, hogy a bölcsője lett megmérgezve.</p>
            <p> Ekkor találkozott össze a magyar szabadságharc csillagával, <hi>Tököli
                  Imrével.</hi> Mind a ketten lelküknek kiegészítő felét lelték meg egymásban, s
               azontúl soha el nem szakadtak.</p>
            <p> Egyesülésüknek nagy akadálya volt <hi>Zsófia</hi> nagyasszony, aki
               végleheletéig tilalmazá menyének, hogy egy protestánshoz menjen nőül, aki azonfelül
               még a kurucok fővezére.</p>
            <p> S a hatalmas nagyasszony, még mikor meghalt is, a kezébe fogta a láncot, mellyel <hi>Ilonát</hi> lenyűgözve tartá: maradtak utána, akik vasakaratának
               végrehajtói legyenek, <hi>Kis Imre,</hi> a gyóntató, <hi>Caprara</hi> tábornok, akik hamis végrendeletekkel ki akarták <hi>Ilonát</hi> forgatni a<hi> Rákóczyak</hi> birtokából; s aztán
                  úgy<hi> meghatározni,</hi> hogy soha férjhez ne mehessen.</p>
            <p> Mennyi asszonyi találékony ész, milyen gyors lángszellem kellett ahhoz, hogy <hi>Ilona</hi> ennyi hatalmas ellenséggel szemben nemcsak gyermekei
               birtokát megtartsa, de még Lipót császár engedelmét is megnyerje arra, hogy ő a
               magyar felkelők fejedelméhez nőül menjen.</p>
            <p> Az egymást régóta szeretők vágyai végre teljesültek háromévi nehéz küzdelmek után.
               Hányszor kellett ezalatt <hi>Tökölinek</hi> fegyverrel törni utat
               kedveséig!</p>
            <p> A boldog mézeshetek után következtek a nehéz viszontagságok.</p>
            <p>
               <hi>Tököli Imre</hi> ismét kezébe vette a felkelés zászlaját: a
               szultántól Magyarország királyává neveztetett ki. Amilyen nehéz volt az ő fejének az
               a korona, éppen olyan nehéz lett <hi>Ilonának</hi> az új főkötő.
               Újszülötte, a második férj szerelmének záloga, születése után rövid időn meghalt, ez
               a csapás is annak a következése volt, hogy a hű feleség a tábori élet minden
               viszontagságain keresztül követte hősi férjét, mint jó anya, a másik két gyermeket is
               mindenütt magával hordva. Gyakran háltak a fagyos földön az anya és a gyermekei,
               sokszor nem volt száraz kenyéren kívül egyebük, és voltak zivataros éjszakák, amikben
               futniuk kellett ellenség megrohanása elől.</p>
            <p> A csatamezőn egyik szerencsétlenség a másik után érte <hi>Tökölit,</hi> és <hi>Ilonának</hi> még az a vigasza sem maradt,
               amihez minden boldogtalan szerető nőnek szabad menekülni, hogy kedvese diadaláért
               imádkozzék. Hisz minden kudarc, mely annak fegyverét érte, egy diadal volt a magyar
               nemzetre nézve, az ős ellenség, a török félhold felett szerzett diadal. Ő nem
               könyöröghetett Istennek, hogy fordítsa el a férje fejéről ezt a veszedelmet. Ketté
               kellett szakítania a szívét – a férje és a hazája között. Nem lehet annál nagyobb
               fájdalom a földön.</p>
            <p> A török hadsereget ért csapások megrendíték az ozman birodalmat. A vesztes
               hadvezérek békét könyörögtek. <hi>Tökölinek</hi> a maga erejével
               kellett folytatni a szabadságháborút Felső-Magyarországon a labanc seregek ellen. E
               viszontagságos harc elválasztá egymástól a szerető hitveseket: csak <hi>Ilona</hi> levelei, miket férjéhez írt, tanúskodnak nemes szerelmének törhetetlen
               voltáról. Még ő vigasztalja a férjét, ily arany szavakkal: „Semminemű félelem, sem
               nyomorúság engemet Kegyelmedtől el nem rekeszt. Csak Kegyelmed el ne hagyjon, én ha
               gyalog is kész vagyok elmenni, valahun hallom Kegyelmedet lenni. Vajki nagy dolog
               volt minden időben az igaz szeretet. És így, édes szívem uram, ha jól leszen dolgunk,
               együtt vigadjunk, ha pedig akárminemű ellenkező dolgunk lészen, egymást vigasztaljuk.
               Mint Isten akarja, együtt viseljük a keresztet.”</p>
            <p> Ezalatt <hi>Buda</hi> is elesett, <hi>Sátán Ibrahim</hi>
               meg volt rettenve, s <hi>Caraffa</hi> biztatására kész volt kiadni <hi>Tökölit</hi> a császáriaknak, csakhogy békét kössenek vele.</p>
            <p> A legnagyobb megpróbáltatás ekkor várt <hi>Ilonára.</hi> Ő már
               munkácsi várába vonult vissza a folyvást előbbre nyomuló császári seregek elől,
               amidőn egy este az oly régen óhajtva várt kedves férj betoppan hozzá. – De az öröm
               nagy hamar bánatra változott, amidőn <hi>Tököli</hi> elmondá a
               veszélyt, mely őt fenyegeti. Két pallos közé szorult a feje: csak az a kérdés, hogy
               melyik éri el hamarább: a német császáré-e, vagy a török szultáné?</p>
            <p>
               <hi>Tököli</hi> azt hitte, hogy ha kezességet nyújthat a szultánnak, az
               hűségéről meggyőződik, s kegyében megtartja. De mi legyen ez a kezesség? Semmi más,
               mint <hi>Ilonának</hi> első férjétől való fia, a nyolcéves <hi>Rákóczy Ferenc.</hi> Őt küldi el Sztambulba, hűségének élő
               zálogául.</p>
            <p>
               <hi>Ilonának</hi> választania kellett, melyiket áldozza fel a két drága
               kincse közül? A hitvesi szeretet küzdött az anyai szeretettel. S dicsőségére válik a
               nőnek, hogy az <hi>anya</hi> győzött. Addig sírt férje karjai közt,
               könyörögve, hogy ne vegye el tőle gyönge kisfiát, ne küldje el őt távol idegen
               országba; török kényére, míg <hi>Tököli</hi> elállt a szándékától, s
               maga ment el a nagyváradi basához.</p>
            <p> Ezen kínos jelenetnek a benyomását sohasem is tudta Rákóczy Ferenc kitörülni
               emlékezetéből. Ő mostohaapját gyűlölte, már ösztönszerűleg, ahogy éles eszű gyermekek
               szokták gyűlölni azt az embert, aki anyjuk szerelmét tőlük elfoglalja. „Confessions”
               című munkájában, melyben élményeit „Istenhez tett vallomások” alakjában írja le, így
               ír Tököliről:</p>
            <p> „A magas sziklahegyen épült Munkács várában időzénk, és mivel azon kegyes, hozzád
               ragaszkodó szolgálód (anyját érti alatta) anyai kötelességének tartá gyermekeit
               tehetsége szerint ápolni, és saját ágyában, oldala mellé lefektetni, egy napon,
               amidőn már én és a néném lefeküvénk, a szokottnál tovább imádkozék, s aztán ő is
               közénk feküdt. Komornája, ki ugyanazon szobában szokott aludni, szintén imájához
               kezdett, még el nem végezheté, amidőn az ágyhoz közel álló asztal alatt egy kígyót
               pillantott meg, mely a szokott csúszómászókat nagyságban meghaladta. A kígyó lassú
               kúszással közelített az ágy felé. A komorna, amint látta, hogy a kígyó az ágyra fel
               akar kúszni, sikoltozni kezdett, s ezzel anyánkat álmából felriasztá. Anyám
               tűzveszélyt vélve, nénémet felkapta az ölébe, kiszökött az ágyból, s midőn meglátta a
               kígyót, a szobából kifutott. Én magamra maradtam a kígyóval, míg az ajtóban háló
               cselédek berohantak. Akár történetesen, akár a te rendeletedből lett ez, Uram, a
               jövendő meggyőzött bennünket arról, hogy anyánk férje képében kígyót fogadott be
               ágyába, kivel mégis utolsó leheletéig annyi türelemmel, alázattal és házaséleti, vagy
               inkább merem mondani, szolgai viszonyban élt, hogy méltó volt a házasnő
               példányképének tartani. Homályos ugyan ezen esetről is az emlékezetem, de annak
               részleteit többször hallám ismételtetni, mind a komornától, mind a nénémtől. A te
               jobbod védett, hogy az a kígyó (mert a te színed előtt sem félek mostohaapámat annak
               nevezni) nem ártott sem testemnek, sem lelkemnek; bár ezt is, amazt is sokszor
               megkísérté, hogy engem, házam utolsó sarját, az útból eltévén, a házamhoz tartozó
               várakat és birtokokat s azok által Magyarország koronáját magának elnyerhesse.”</p>
            <p> Elpanaszolja tovább, hogy őt Tököli tanácsosai a lutheranus hitre akarták téríteni.
               – Hogy Tököli őt, mint kilencéves gyermeket nehéz hadjárataiban télvízben,
               nyárhőségben, dideregve és tikkadva, éhezve és szomjtól epedve, magával hordta.</p>
            <p> „Végre komornyikomnak, Kőrösy Györgynek hűségét kísértették meg, kastély és nagy
               birtok ígéretével, hogy méreggel etessen meg. – De akkor is a te kezed védett meg:
               mert ő iszonyodva utasítá el az ajánlatot, és mivel te, árvák atyja, hűségét
               megtartád, gondját s vigyázatát növeléd, ő maga lett szakácsom, s mindenem, de amiatt
               éhségem és nélkülözésem is sűrűbb lőn.”</p>
            <p> Ezeket a vallomásokat pedig akkor írta Rákóczy, mikor már Tököli rég a maga örök
               álmát aludta; ő pedig bujdosó volt Groisbois-ban és Jenikőiben.</p>
            <p> Ilona nemsokára, a dandárával együtt futva átszökő <hi>Petneházytól</hi> értesült róla, hogy a nagyváradi basa a férjét elfogatta, s
               vasra verve küldte <hi>Nándorfehérvárra.</hi>
            </p>
            <p> Az erős szívű nő nem esett kétségbe, hanem rögtön írt a török fővezérnek, szemére
               hányva a nagy hibát, amit elkövetett; s levelének az a sikere volt, hogy a férjét
               szabadon bocsátották, s ismét visszatették kuruckirályi méltóságába.</p>
            <p> De már akkor nagyon messze szakadtak egymástól. A férj az al-dunai partokon, a nő
               fenn a Kárpátok közt, Munkács várába bezárva.</p>
            <p> Igazán bezárva. <hi>Caprara</hi> tábornok nem talált a maga számára
               alacsonyabban termő babért, egy nő homlokáról akarta azt letépni.</p>
            <p> Az pedig nagyon magas volt.</p>
            <p> Tél derekán, mikor a várárkok be voltak fagyva, támadta meg a császári vezér Munkács
               várát – de az ágyúk nem voltak befagyva, s az első rohamnál véres fejjel verték őt
               vissza. Száztizenöt katonája maradt halva, még foglyul is hagyott ottan
               egynéhányat.</p>
            <p> Akkor kezdte el csak a várat felkérni. A büszke kérdésre még büszkébb választ kapott
                  <hi>Zrínyi Ilonától,</hi> s mikor elkezdte a várfalakat lövetni, <hi>Ilona</hi> is kitűzeté a bástyákra a vörös zászlókat, az
               élet-halálharc hirdetőit, s a tűzre tűzzel felelt meg.</p>
            <p> Két hétig lövette <hi>Caprara</hi> Munkács várát tüzes golyókkal és
               120 fontos bombákkal éjjel-nappal szakadatlanul. <hi>Zrínyi Ilona</hi>
               maga ott járt a bástyákon, lelkesítve jelenlétével a harcosokat. Amint egy bomba
               lecsapott a várba, azt rögtön lefüleltette készen tartott vizes ökörbőrökkel; így az
               elfojtott tűz nem robbanthatta ezt széjjel. Két tüzes teke saját lakszobájának a
               falán is átfúródott (a rés most is látható még Munkács várfalában).</p>
            <p> Hogy a bombázás nem használt semmit, <hi>Caprara</hi> vízárkokat
               ásatott a vár sáncai ellen, s azokon keresztül akarta lecsapoltatni a sáncok vizét.
               De <hi>Ilona</hi> észrevette a praktikát, s búváraival betömette a
               rést.</p>
            <p> Erre <hi>Caprara</hi> még nagyobb ágyúkat hozatott, s most már 190
               fontos bombákkal döngette a vár falait. Hétszáznál több bombát hajigáltatott be <hi>Zrínyi Ilona</hi> tiszteletére. Egy <hi>ilyen bomba a
                  gyermekszoba boltozatát törte keresztül, s oda esett le Julia, Tököliné első
                  leánya asztala mellé. –</hi> Amíg a tüzet szóró szörnyeteget a hű csatlósok vizes
               bőrrel gyorsan letakarták, ezalatt Ilona, két gyermekét ölébe kapva, mentette ki őket
               a halálveszélyből. – Nem lehet mondani, melyik volt benne a nagyobb, a hősnő-e, vagy
               az anya? A hitves-e, vagy honleány?</p>
            <p> Negyvenhat napi sikertelen ostrom után felhagyott <hi>Caprara</hi> a
               lövöldözéssel. Nagy haraggal elment a vár alól, csak a lovasságát hagyta hátra
               figyelő seregül elsáncolt táborban. Vízárkait betömette rögtön Munkács hős
               várasszonya.</p>
            <p> Ez ostrom alatt <hi>Ilona</hi> eladta Lengyelországban az ékszereit,
               hogy a hadviselés költségeit előteremtse. Szebb diadém volt az a homlokán, amit a hős
               védelemmel szerzett minden gyémántos abroncsoknál.</p>
            <p>
               <hi>Tökölinek</hi> már ekkor nem volt több birtoka Magyarországból,
               mint <hi>Munkács</hi> vára és annak a környéke. Ő maga kinn volt <hi>Szerbiában.</hi>
            </p>
            <p>
               <hi>Ilonának</hi> gondoskodnia kellett a jövő télről. Az ismét <hi>meleg</hi> lesz!</p>
            <p> Nyáron át fegyveres kézzel kellett megvédenie a labanc sereg ellen az aratást,
               ősszel a leszüretelést. Így takarította be az eleséget, az új bort a hadai számára.
               Szintén egész hadjárattal szerezte be Lengyelországból a téli gúnyához való posztót
               az őrségnek meg a ként a lőporgyártáshoz. – És aközben üdvözlő verseket tanított be a
               gyermekeinek, amiket azok majd mostohaapjuknak fognak elmondani, ha visszajön. –
               Milyen messze idő?</p>
            <p> Második esztendeje folyt már, hogy <hi>Zrínyi Ilona</hi> Munkács várát
               védte olyan hősi kitartással, mely férfiakat szégyenít meg.</p>
            <p>
               <hi>Tököli</hi> többször megkísérté fegyverrel törni magának utat hős
               lelkű nejéig: a török seregek kudarcai őt is mindannyiszor magukkal sodorták
               vissza.</p>
            <p> Most az eperjesi mészárló, <hi>Caraffa</hi> vette ostrom alá Munkács,
               várát.</p>
            <p> Hanem ez a nagy hős óvakodott azon az úton jutni be a várba, amelyen előde, <hi>Caprara</hi> törte a rést, ő jobban értette a várvívás
               mesterségét.</p>
            <p> Volt <hi>Tökölinek</hi> egy kancellárja, <hi>Absolon
                  Dániel,</hi> akit otthagyott <hi>Ilona</hi> mellett, hogy tanácsával
               gyámolítsa. Erős hitű lutheránus ember volt. Azt állítják, hogy azért lett árulóvá,
               mert <hi>Tökölinek</hi> egy titkos jegyekkel írt levelét olvasta,
               melyben ez a pápához kívánja küldetni neje udvari papját, ígérve, hogy katholikus
               hitre tér át, ha a pápa kibékíti iránta a császárt. Annyi azonban bizonyos, hogy <hi>Absolon Dánielnek</hi> a leánya egy császári tábornokhoz <hi>(Löffelholz)</hi> ment nőül. Ez talán az igazi kulcs a
               talányhoz.</p>
            <p>
               <hi>Absolon Dániel</hi> és <hi>Radics</hi> várkapitány
               fondorkodásai következtében <hi>Zrínyi Ilona</hi> kénytelen volt a két
               évig hősiesen védelmezett Munkács várát feladni <hi>Caraffának.</hi>
            </p>
            <p> Innen aztán felvitték Bécsbe. Minden kincseitől megfosztották, de ami legdrágább
               kincse volt, azt is elvették tőle: a két gyermekét. <hi>Kollonics</hi>
               bécsi püspök lett azoknak gondnokává rendelve; <hi>Ilonát magát</hi> az
               Orsolya-szűzek zárdájába rendelték. Még csak látnia sem volt többé szabad a fiát.</p>
            <p> Négy évet töltött e zárdában, elkülönítve az egész világtól. Ekkor lobbant még egyet
               utoljára férjének szerencsecsillaga. A zernyesti csatában elnyerte Erdély fejedelmi
               süvegét. Az a süveg ugyan nagy hamar elveszett, de megmaradt a diadalmas ütközetben
               elfogott két tábornok, <hi>Heissler</hi> és<hi>
                  Doria,</hi> akikért fogoly feleségét kiválthatta.</p>
            <p> Amint a két császár beleegyezett a foglyok kicserélésébe, <hi>Ilona</hi> nem várta, míg lefoglalt kincseit visszaadják, nem várta, míg enyhe
               tavaszi napok jőnek: tél közepén nekiindult a hosszú, nehéz útnak. – Megengedték
               neki, hogy gyermekeit utoljára az életben megölelje: magával nem vihette őket. <hi>Juliána</hi> leánya már férjnél volt, <hi>Aspremont</hi> grófnénak hívták; <hi>Ferenc</hi> fiát pedig a
               jezsuiták szerzetesnek nevelték. Egyedül kellett útra kelnie.</p>
            <p> Január közepétől május elejéig, tartott, míg a feneketlen utakon elvergődött a
               nagylelkű nő <hi>Újpalánkáig,</hi> ahová a férje a kuruc dandárral
               eléje jött. – Hét esztendeje múlt már, hogy utoljára látták egymást.</p>
            <p> Az a keserves hét év <hi>Tököli Imre</hi> fölött sem zúgott el
               nyomtalanul. A viszontagságos téli hadjáratok megtörték daliás termetét: köszvényben
               szenvedett.</p>
            <p>
               <hi>Ilona</hi> hazakerült, betegápolónak, szívvigasztalónak.</p>
            <p> És itt azután megtanulta ismerni a nyomorúságot.</p>
            <p> Tűrt mindent magas lélekkel, saját fájdalmai számára nem voltak könnyei.</p>
            <p> S még boldog is tudott lenni számkivetésében. Kisleánya született a második évben,
               akit <hi>Nándorfehérváron</hi> kereszteltek meg, <hi>Zsuzsánnának.</hi> Ez volt az utolsó öröme életének.</p>
            <p> Csak egyszer hagyta el még szerető nejét <hi>Tököli,</hi> hogy a hír
               csalfa tündére után szaladjon. Megbánta azt is; mikor a zentai csatamezőn órák
               hosszat ott hevert a halottak sorában.</p>
            <p> Ezzel az ütközettel végképp lehanyatlott <hi>Tököli</hi> csillaga.</p>
            <p> A császári követ azt kívánta a szultántól, hogy <hi>Tökölit</hi> még
               Európából is távolítsa el, s a német követ akkor nagy úr volt Sztambulban, annak
               engedelmeskedni kellett!</p>
            <p>
               <hi>Tökölit</hi> nejével együtt száműzték <hi>Bythinia
                  Iz-Nikmid</hi> városába (hajdan <hi>Nikomédia).</hi>
            </p>
            <p> Ez annyi volt, mint élve eltemettetni.</p>
            <p> Mikor <hi>Tököli</hi> és bujdosótársai kiszálltak a hajóból, mely őket
               a távol világrész partjára kitette, a hontalanság keserve könnyeket idézett
               valamennyinek a szemébe. Csak <hi>Zrínyi Ilona</hi> nem sírt. Pedig
               neki volt a legtöbb siratnivalója. Inkább vendégséget rendezett, amire valamennyi
               bujdosót meghívatta, zenészeket hozatott, s a lakoma után maga kezdé meg a táncot;
               biztatva a többieket is, hogy vigadjanak, mulassanak ma itt: <hi>„Majd
                  ha Isten segít, máskor a pataki várban!”</hi> Férje hű papjának, <hi>Komáromynak</hi> pedig súgva mondá a tánc után, hogy azért rendezte ezt a
               mulatságot, vajha felejtsék el a haza elvesztése fölötti bánatukat.</p>
            <p>
               <hi>Iz-Nikmid</hi> a Fekete-tenger partvidékének egyik legkisebb helye,
               felruházva a természet minden délszaki pompájával. A török kormány ehelyütt
               gondoskodott a száműzötteknek minden testi jóllétéről. <hi>Tököli</hi>
               papja és krónikaírója, a jó <hi>Komáromy, Zrínyi Ilona</hi> utolsó
               menhelyét <hi>Virág-csifliknek</hi> („Virágmezőnek”) nevezi. Itt nézte
               ő a virágok nyílását, hullását: itt látták őt magát is lehullani.</p>
            <p> Már a bujdosásból hozta el keblében a lassan sorvasztó halált, mely őt a virágok
               völgyébe kísérte.</p>
            <p> A férje is szenvedő volt: köszvényes fájdalmai éjente nagyon kínozták. És <hi>Ilona</hi> csak őt ápolta, magával nem törődött: nem mondta, hogy
               halálát érzi közelíteni.</p>
            <p> Orvos sem volt azon a vidéken, aki gyógyította volna.</p>
            <p> Szép csöndesen lediktálta végrendeletét. Katholikus pap nem volt a bujdosók között,
               a kálvinista pappal imádkozott együtt, megnyugodva abban, hogy azt is meghallgatja
               Isten. A lelkész hozott is számára olyan vigaszt, mely úgy hangzott előtte, mintha
               mennyből jövő szózat volna. Azt a hírt tudatta vele, hogy szívtől szakadt egyetlen
               fia szerencsésen megmenekült bécsújhelyi fogságából, s eljutott Lengyelországba. Ez
               nyugalmat adott háborgó lelkének. Fiát szabadnak tudta. Hazájának új fényes korszakát
               kezdődni sejté: érezte, hogy az ő küldetése be van végezve. Odavonta magához a
               lelkész fejét, s súgva mondá neki e szókat, nehogy alvó férjét fölkeltse: „Követem az
               én édes uramat, ha mit vétettem őkegyelmének. Én őkegyelméhez igaz voltam. Másokat is
               követek, kicsinytől fogva nagyokig: nékem megbocsássanak; én is mindenkinek
               megbocsátok”.</p>
            <p> A beteg férj csöndesen szunnyadott a közelében.</p>
            <p> Ilona csöndet inte a közellevőknek: fel ne ébresszék drága álmából a szenvedő
               kedvest: ne fájjon neki még az ő halálvívódása is.</p>
            <p> „Ne imádkozzék már kegyelmed, mondá a lelkésznek, se magamat ne imádkoztasson, hogy
               meggyógyuljak. Hitem kezeivel már megfogtam az én üdvözítőmet, Jézus Krisztust, hadd
               bocsásson el, hogy mennél hamarabb mehessek hozzája.”</p>
            <p> S azzal kezeit összetéve keblén, ismétlé a keresztre feszített Megváltó szavait: <hi>„Uram, a te kezeidbe ajánlom lelkemet”.</hi> Atyja, Zrínyi Péter is
               e szavakkal hajtá fejét a hóhérbárd alá.</p>
            <p> Azután megtört szemeit az ég felé emelve sóhajtá: <hi>„Veni Sancte
                  Spiritus. Jövel szentlélek Úristen”,</hi> s e sóhajjal átadta lelkét Istennek.</p>
            <p> Nem volt szüksége absolutióra, bűnei nem voltak: csupa erényeket vitt fel magával.
               Tökéletesebb asszonyi alakot nem rajzolt érctábláira a történet.</p>
            <p> Holttestét elszállítják <hi>Galatába,</hi> ott temették el a jezsuiták
               templomában. Sírboltját fehér márványemlék jelöli, a<hi>
               Zrínyi-</hi>címerrel, s e szavakkal: <hi>„Donec resurgam” –</hi>
               „Míglen feltámadok”. Fölötte márványtáblán ez emlékirat: „Itt nyugszik hősies munkái
               után a férfias lelkű asszony, nemének és századának dicsősége, méltóságos <hi>Zrínyi Ilona,</hi> a<hi> Zrínyi</hi> és <hi>Frangepán</hi> nemzetségek utolsó dísze, <hi>Tököli</hi> és néhai <hi>Rákóczy</hi> fejedelemnek mindkettőjükhöz
               méltó hitvese; rangjára kitűnő, magyarok, székelyek, horvátok és erdélyiek között
               nagy tettei által még híresebb az egész világon. A forgandó sorsot erős lélekkel
               viselő: nagy a jó szerencsében, még nagyobb a balszerencse között. Hadi dicsőségét
               keresztyéni kegyességgel tetézve, erős lelkét visszaadta az Úrnak. Meghalt virágmezei
               birtokán, Bithyniának nicomediai öble mellett, a megváltás 1703-ik, életének 60-ik
               esztendejében, február 18-án. <hi>Nyugodjék békében. Amen.”</hi>
            </p>
         </div>
         <div type="chapter">
            <head>A Rákóczy-szabadságharc</head>
            <p> Maga egy egész korszak, tele tüneményes történetekkel, a magyar nemzet legfényesebb
               korának nevezhetnők azt el, ha borongást nem vonna fölé az a gondolat, hogy ezeket a
               küzdelmeket a magyar nemzet a saját koronás fejedelme ellen, és annak nem magyar
               tartományai ellen viselte, de később viselte azt saját országának más ajkú új
               polgárai ellen is; sőt elvégre saját honfitársai ellen: kuruc a labanc ellen.</p>
            <p> Míg másfelől valódi érczománcot kölcsönöz e harcok szabadsághőseinek az, hogy minden
               idegen segítség nélkül vívták végig hosszú küzdelmüket. Nem segítette őket, mint <hi>Bocskayt, Bethlent, Tökölit,</hi> az ozmán félhold, nem a svédek,
               nem a német és a cseh protestáns rendek: egyedül, magukban álltak a csatatéren,
               egyedül a magyar nemzettől kölcsönözték erejüket. Szövetségesük, a francia király
               adott ugyan nekik valami pénzsegélyt, keveset, rendesen elkésve, egypár száz
               gránátost meg egynéhány tisztet, nem valami kitűnőket. Egypár barátságos lengyel
               főúr, igaz, hogy az elején (pedig a kezdet a legnehezebb) néhány század lovassal
               csatlakozott hozzájuk; de később maga a szepesi 13 város lengyel grófja egész
               seregével ellenségeik táborába pártolt: míg ellenben a németek még Dániából is hoztak
               segélysereget a magyarok ellen. – Az is növeli a szabadságharc dicsőségét, hogy ez
               már nem volt vallásháború. mint az előbbiek, nem a protestánsok harca a katholikusok
               ellen. <hi>Rákóczy</hi> emlékpénzein látható a három vallásfelekezet
               jelvényalakja, mint a közös haza és szabadság oltárán együtt áldoznak. S ezt a hazát,
               ezt a szabadságot most már nemcsak a magyar ajkú nép védte vére és vagyona
               feláldozásával: nem volt ez többé nemzetiségi harc: a rácok kivételével minden
               nyelven beszélő lakosa e hazának, nemes és paraszt egyforma lelkesedéssel gyülekezett
               a „Libertas” piros zászlói alá. II. Rákóczy Ferenc 80 ezer főnyi táborában hadakozott
               tizenötezer német, ötezer Kárpát-vidéki orosz és az egész felsővidéki tótság: a
               szepesi három várost (a leghívebbeket) nem is számítva már a németek közé, mert azok
               maguk is csak németül beszélő magyaroknak nevezik magukat. – Mindezeket csak a
               szabadság és a haza szent eszméi lelkesíték.</p>
            <p> Aki ezt a kettőt magában személyesítve, képviselni tudta, bárha elmúlt is végdiadal
               nélkül, méltán nevezhető a magyar nemzet egyik legdicsőbb hős alakjának; mert ameddig
               ez a két nagy eszme él, addig ő is élni fog az emlékezetben: s a szabad Magyarország
               hálája felkeresi őt távolhoni magányos sírjában.</p>
         </div>
         <div type="chapter">
            <head>Törökért németet</head>
            <p> Nem lehet eltagadni, de nem is szükséges, hogy Magyarországnak a török uralomtól
               való felszabadítása nagy részben a németek érdeme.</p>
            <p> Hanem az már megint az ő hibájuk, hogy a töröktől megszabadított Magyarországban úgy
               hatalmaskodtak, hogy a nemzet inkább a törököt kívánta vissza.</p>
            <p> Durva erőnek dolgában a vallon és német katonák semmivel sem különböztek a
               janicsároktól; a várparancsnokok a basáknál csak annyival voltak jobbak, hogy azok
               bort ittak, ezek meg vizet. Ellenben <hi>Kollonicsnak</hi> az
               adórendszabályai éppen olyan jók voltak úr és paraszt levetkőztetésére, mint a török
                  <hi>Chalil könyve.</hi>
            </p>
            <p> Egyben pedig még túltettek a németek a törökökön abban, hogy a nemzeti közigazgatást
               is meg akarták szüntetni, mit a török nem bántott, s amihez addig a korábbi királyok
               sem nyúltak a hódolatuk alatt levő részekben.</p>
            <p> A török tartott ugyan adószedőket, kádikat a behódolt területeken, de aztán nem
               bánta, ha a magyarok amellett vicispánt, szolgabírót maguk választanak, s saját
               törvényeik szerint látnak igazságot polgári és bűnügyekben. Az ő dolguk ez. A
               magyarok maguk hoztak arra törvényt, hogy senki közülük török bíró elejébe a pörét ne
               vigye; aki ezt teszi, feje vétessék, s ezt a vétséget <hi>„törökösödés”-nek</hi> nevezték. Aminthogy ily vétség miatt ki is lett mondva a
               halálítélet két nemes úrra. A török nem vette ezt sértésnek. Úgyhogy amint a török
               kihúzta a lábát Magyarországból, ott volt a kész megyei kormányzat (tökéletes
               alkotmány a maga idejében).</p>
            <p> Most a német kormány egyszerre olyan könnyedén le akarta törülni, mint ahogy egy
               tábláról a krétaírást nedves szivaccsal letörülik. Magyarországból egész Ausztriát
               akartak csinálni.</p>
            <p> Ekkor mondta ki <hi>Kollonics</hi> e jelszavát: <hi>„Faciam Hungariam captivam, postea mendicam, deinde catholicam” –</hi>
               „Magyarországot előbb rabbá teszem, azután koldussá, végre katholikussá.”</p>
            <p> Hasztalan tiltakoztak e vakmerő kísérlet ellen az ország főurai: különösen <hi>Széchenyi Pál</hi> kalocsai érsek: az önkény uralma behozatott
               Magyarországra.</p>
            <p> Új nagy adókat vetettek ki az országra, nemesekre és jobbágyokra egyaránt, amik a
               földesurakra még annyival terhesebbek voltak, minthogy a jobbágy adótartozását, ha
               azon meg nem lehetett venni, a földesura tartozott megfizetni: úgyhogy egy
               „portá”-nak az adója készpénzben 300-400 frtra, terményszolgáltatással együtt 1000
               frtra is felrúgott. Ez rosszabb állapot volt a tatárpusztításnál.</p>
            <p> A törökkel béke volt már kötve, <hi>Tököli</hi> Nikomédiában ült már:
               a szabadsághősök elmúltak, az itt-amott kitörő pórlázadást pedig maguk a megyék
               elfojtották: mint a <hi>Kiss</hi>
               <hi>Albertét,</hi> az<hi> Ubrisikét,</hi> a<hi> Szalontaiét</hi> és <hi>Tokajiét:</hi> akik
               megannyian mind a nép legalsó osztályából fölkerekedett vezetők voltak: az egyik
               parasztzsellér, a másik talpas, a harmadik faluzó olajáros; a seregük dologtalan
               gyülevész, csavargó, haramia; semmi magas eszméért nem lelkesülő, csupán dúlni,
               rabolni, pusztítani elindult had: ezeknek az utálatos zendülése sújtotta még a
               lefegyverzett nemzetet; mert ezek nem a német elnyomó zsarnok had ellen támadtak,
               hanem az urasági kastélyok, a birtokos osztály ellen.</p>
            <p> S ahol a nemzet minden bajait elpanaszolhatta volna a királynak, ahol azoknak
               orvoslását eszközölhette volna – országgyűlés többé nem tartatott.</p>
            <p> Magyarországot meghódított tartománynak nézték, önkényuralom alá vetették.</p>
         </div>
         <div type="chapter">
            <head>II. Rákóczy Ferenc ifjúsága</head>
            <p> Hány keserű sóhajtás elszállt a bánatos hazafikebelből, az mind egy ember felé
               sietett: az volt az ifjú <hi>II. Rákóczy Ferenc.</hi>
            </p>
            <p> Ő, a <hi>Rákóczyak</hi> szellemével, <hi>Zrínyi
                  Ilonának</hi> a könnyeivel, <hi>Zrínyi Péter</hi> és <hi>Frangepán</hi> vércseppjeivel a jövendő választott hőse, felkentje a
               nemzetnek: ott sínylődött a neuhausi jezsuita zárdában. <hi>Kollonics</hi> bíbornok parancsára maga is jezsuitának neveltetve.</p>
            <p> Hanem hát <hi>„a pap tervez – asszony végez.”</hi>
            </p>
            <p>
               <hi>Ferencnek</hi> a nénje, <hi>Juliánna, Aspremont</hi>
               grófhoz ment nőül. Ez a derék német tábornok hitvestársa könyörgésére kieszközölte az
               udvarnál, hogy <hi>Ferenc</hi> sógorát vegyék ki a jezsuiták kezéből, s
               fiatal létére nagykorúvá nyilvánítsák. Ez a mesterfogás csak úgy történhetett meg,
               hogy <hi>Kollonics</hi> elutazott Rómába, s amíg ő odajárt, azalatt
               végeztek el mindent. Mire hazakerült, már akkor az ifjú <hi>Rákóczy</hi> szerelmes is volt, el is volt jegyezve a szép <hi>darmstadti Magdolna</hi> hercegnővel. Ekkor volt <hi>Rákóczy</hi>
               húszéves.</p>
            <p>
               <hi>Kollonics</hi> minden módon meg akarta akadályozni <hi>Rákóczy</hi> házasságát: azt ő erővel pappá akarta tenni. Azt
               gondolta ki, hogy a távol elkülönítve lakó szerelmeseknek kölcsönösen halálhírét
               költé. <hi>Rákóczy</hi> esztendeig gyászolta lelkében és öltözetben
               holtnak hitt kedvesét, azt pedig férjhez adták máshoz: mikor véletlenül ismét
               összetalálkoztak, már akkor <hi>Magdolna</hi> hercegnő asszony
               volt.</p>
            <p> Ezt a keserűséget is el kellett titkolni, mint annyi mást. <hi>Ferencet</hi> tizenkét éves korától húszig a jezsuiták nevelték. Minden lelki
               tehetsége meg volt hozzá, hogy el tudja sajátítani, amit e nyolc év alatt tanítottak
               neki.</p>
            <p> Egészen az ellenkezőjét tudta annak játszani, ami a lelkében volt belül. Tudta, hogy
               mindenütt kémek veszik körül. Cserey Mihály emlékiratai szerint <hi>„szüntelen Bécsben lakék, német köntösbe öltözék; magyarul még beszélni sem
                  akart: sőt gyakran mondotta, hogy ha tudná, melyik oldalcsontja vonja a
                  magyarokhoz, kirántaná, s onnan elvetné. Mindnyájan úgy</hi>
               <hi>ítéltek felőle, hogy a maga nemzetét már egészen megtagadta.”</hi>
            </p>
            <p> Ez álcázott magaviselettel sikerült annyira vinnie felügyelőit, hogy elbocsássák őt
               a rhénusi hadsereghez. Talán rá akartak lesni, hogy nem kezd-e összeesküvést a
               franciákkal? Mással lepte meg őket. Útközben csakugyan összeesküdött; de egy szép
               fiatal hercegnővel, <hi>Karolina Amália Eleonórával, Károly
                  hessen-rheinfelsi</hi> herceg testileg, lelkileg szép leányával. – <hi>Kollonics</hi> dühös volt, mikor ezt megtudta: de már ezt nem
               lehetett megmásítani. <hi>Rákóczy</hi> azonban látva, hogy a bécsi <hi>pártfogói</hi> haragusznak reá azért, hogy megházasodott; nem akart
               nekik tovább alkalmatlan lenni, hanem fiatal nejével együtt sárosi várába vonult, s
               ott mulatta magát családi örömeivel és a vadászattal.</p>
            <p> A vadászmulatságok gyakran összehozták a környékbeli magyar főurakkal, akik nemigen
               tartották kapitányon a nyelvüket, ha az ország ezer sérelmeit kellett felpanaszolni.
               Azoktól hallhatta <hi>Rákóczy Ferenc</hi> őseinek dicsőségét,
               nagyatyjának, nagybátyjának szomorú halálát, anyjának szenvedéseit, nagybátyjának
               örökös fogságát, s az egész nemzetnek rettentő elnyomatását: amiket bizonyára a
               jezsuiták tankönyveiből nem tanulhatott meg. – Tudta magát tettetni, hogy mindez
               hidegen hagyja. A magyar nem kém, nem áruló, hanem fecsegő; nem állja nála a titok:
               kétszerte jobban kellett magára vigyáznia, mikor a tűzpróbás magyar hazafiak
               társaságában volt, mint mikor kémekkel érezte magát körülvéve.</p>
            <p> Azért mégiscsak tudta azt mindenki felőle, hogy ő az a<hi> Rákóczy
                  Ferenc,</hi> akinek Magyarországot fel kell szabadítania. A bécsiek is olyan jól
               tudták, mint a magyarok.</p>
            <p> Akkor tört ki, éppen az ő jószágain az a pórlázadás, amit <hi>Tokaji</hi> és <hi>Szalontai</hi> indítottak meg. Még ez a
               csőcselék is, mely rabolni és pusztítani támadt fel, az ő nevét hangoztatta.</p>
            <p> De <hi>Rákóczy</hi> átlátta, hogy ez nem az ő népe; ilyen haddal nem
               lehet a nemzet szabadságharcát elkezdeni, s rögtön visszasietett Bécsbe, elutasítva
               magától minden közösséget a lázadókkal.</p>
            <p> Ezeket azután kiverte az országból, vagy összefogdosta <hi>Károlyi
                  Sándor</hi> szatmári főispán: a magyar pórlázadás leverésére elég volt a magyar
               felkelő nemesség.</p>
            <p>
               <hi>Rákóczynak</hi> a hűségben maradását ezért nem is tette valami
               magas rovásra a bécsi kormány. Mindenütt éreztették vele, hogy mellőzve van, hogy
               gyanakodnak rá. Vissza kellett térnie ismét a sárosi várába.</p>
            <p> Itt is tovább játszotta a félénket, a tartózkodót: németek és magyarok társaságában
               egyaránt.</p>
            <p> Nyolc esztendig járt a jezsuiták iskolájába: értette a mesterséget – csakhogy
               ellenfelei még tovább jártak ebbe az iskolába, s azok meg még jobban értették azt. Ha
               nem sikerült a németnek, a magyarnak behatolni a lelke titkaiba, küldtek oda egy
               franciát, az aztán odatalált.</p>
            <p>
               <hi>Longueval</hi> kapitány volt ez a bécsiek által felbérelt kém és
               áruló, ki magát <hi>Rákóczy Ferenc</hi> bizalmába be tudta hízelegni,
               mint a francia király megbízottja.</p>
            <p> A háború a levegőben függött, melynek okvetlen ki kellett törnie Ausztria és
               Franciaország között. <hi>II. Károly</hi> spanyol király haldoklott
               hosszú betegségében; amint ez a szemét lehunyja, minden kard elhagyja a hüvelyét,
               innen is, túl is, azt a kérdést eldönteni, ki legyen a spanyol trón örököse?</p>
            <p>
               <hi>XIV. Lajos</hi> előre gondoskodott Ausztria elleni
               szövetségesekről, bécsi követe, <hi>Villars</hi> marquis által <hi>Rákóczyt</hi> felszólította, s ígért neki pénzt és segélyhadakat, ha
               a magyar nemzet élére áll.</p>
            <p> Ezt mindeddig nem tudta senki, csak <hi>Villars</hi> és <hi>Rákóczy. –</hi> Ezt a titkát csalta ki tóle <hi>Longueval.</hi>
            </p>
            <p>
               <hi>Rákóczy</hi> rábízta a francia miniszterhez, <hi>Barbezieux-höz</hi> írt levelét, s<hi> Longueval</hi> azt a bécsi
               kormány kezére játszotta.</p>
            <p>
               <hi>Rákóczy Ferenccel</hi> még idejekorán tudatta gyorsfutár által
               nénje, <hi>Aspremontné,</hi> hogy <hi>Longuevalt</hi>
               (színből) elfogták, s nála nagyon terhelő levelet találtak, s hogy <hi>Solari</hi> tábornok ki van már küldve, hogy őt elfogja. És <hi>Rákóczy Ferenc</hi> nem futott el. Fiatal neje éppen nagybeteg volt, azt nem
               hagyhatta el. A férji hűség tette fogollyá.</p>
            <p>
               <hi>Solari</hi> a neje betegágya mellől hurcolta el őt fogságra.
               Bécsújhelybe vitték, s ott ugyanazon börtönbe zárták be, ahol nagyapja, <hi>Zrínyi Péter</hi> töltötte élete utolsó napjait. Ott olvashatta még
               a falon, amit vértanú őse egy cserépdarab hegyével odakarcolt:</p>
            <p>
               <hi>„Justum ac tenacem propositi virum …Nec vultus instantis tyranni
                  Mente quatit solida.”</hi>
            </p>
            <p> (Az igaz és feltett szándékához hű férfit az üldöző zsarnok arca sem téríti
               vissza.)</p>
            <p> Rajta kívül még elfogták <hi>Szirmay Endrét,</hi> nádori ítélőmestert,
               a három <hi>Vay</hi> testvért, <hi>Okolicsányit, Szluhát.
                  Bercsényi Miklós</hi> idején kimenekült Lengyelországba.</p>
            <p> Hat hétig hozzá sem szóltak a börtönében. Akkor szembesítették <hi>Longuevallal.</hi> Ez volt a vádló és tanú.</p>
            <p> „Ez ember elsápadt annak a szeme előtt, akit vádola, akár szégyenből, hogy oly
               gyávaságot és hálátlanságot követett el a fejedelme ellen, ki őt jótéteményeire
               érdemesíté, akár rágalmai miatt támadt lelkiismereti furdalásból.”</p>
            <p> Ezt írja maga <hi>Rákóczy</hi> emlékiratában.</p>
         </div>
         <div type="chapter">
            <head>Rákóczy menekülése a börtönből</head>
            <p>
               <hi>Rákóczy Ferenc</hi> tudhatta, hogy el van veszve.</p>
            <p> Ha <hi>Zrínyi, Nádasdy, Frangepán</hi> szellemei nem sugalmazták volna
               is a lelkébe a maguk életének és halálának titkát, saját éles elméje tudathatta vele,
               hogy ellenségeivel szemben nem segít semmi védelem, vallomás, töredelmesség, fogadás;
               a pallost előkeresték már. Itt csak a menekülésben van az üdv.</p>
            <p> Az idézőlevelet nem fogadta el. Idegen törvényszék előtt nem akarja védeni magát:
               „Kijelentem, hogy akár magammal együtt rothad is el e papiros a börtönben, én hozzá
               nem nyúlok.”</p>
            <p> De közel volt a szabadulás órája.</p>
            <p> S éppen arról az oldalról jött, honnan a legkevésbé várta. <hi>A
                  jezsuiták,</hi> akik ide juttatták a börtönbe, eszközölték kiszabadulását.</p>
            <p> Vannak ugrások a természetben.</p>
            <p>
               <hi>II. Károly</hi> meghalt már, a spanyol örökösödési háború kitört
                  <hi>Lipót</hi> császár és <hi>XIV. Lajos</hi> között,
               s a jezsuitáknak több érdekük volt a francia király pártjára állani, mint a német
               császáréra.</p>
            <p>
               <hi>Rákóczyt</hi> egy dragonyosezred osztálya őrizte neustadti
               börtönében, annak a kapitánya volt <hi>Lehmann Gottfried,</hi> egykor
               porosz alattvaló és lutheranus, most pedig katholikus convertita, a jezsuiták híve,
               vakbuzgó. Ennek a gyóntatója volt páter <hi>Wolf,</hi> aki vallásos
               rajongás hatalmánál fogva rávette <hi>Lehmannt,</hi> hogy segítse
                  elő<hi> Rákóczy</hi> megmenekülését. A kapitány ráhagyta magát
               beszélni. A terv úgy volt előkészítve, mintha a fogoly az ablakvasakat átreszelve,
               leeresztett kötélen bocsátkozott volna alá.</p>
            <p> Valósággal pedig így ment végbe:</p>
            <p> Egy novemberi este a hazatérő kapitány azt mondja a fogoly ajtaja előtt őrt álló
               dragonyosnak, hogy menjen, gyújtsa meg a gyertyáját, s amíg a gyertyával odajár, a
               foglyot onnan kihívja, s a saját szobájába küldi.</p>
            <p> Itt várt reá már Lehmann öccse, a Montecuccoli-ezredbeli zászlótartó, ez őt hirtelen
               felöltözteti egy ugyanazon ezredbeli közkatona egyenruhájába: egy bőrzsákot vet a
               vállára, s azzal kísérteti vele magát valamennyi várkapun és strázsákon keresztül,
               anélkül, hogy valaki megszólítaná, éppen a kapuzárás előtt.</p>
            <p> Kinn a városban ott várt rá egy hű apródja <hi>Berzeviczy Ádám,</hi>
               más öltözettel s egy gyorsfutó paripával, amire felkapva <hi>Rákóczy,</hi> az éj sötétjében <hi>Óvárnak</hi> menekült. A
               felesége előre gondoskodott róla, hogy az egész útján friss paripák legyenek számára
               készen. Üldözői hasztalan vágtattak utána, amint a szökése a kapuzárás után kiderült;
                  <hi>Rákóczy Ferenc</hi> a Kárpátokon keresztül szerencsésen eljutott
               Lengyelországba. Hiába tűztek ki tízezer forint vérdíjat a fejére, annak, aki élve
               vagy halva elfogja.</p>
            <p> A szökését elősegítő <hi>Lehmannt</hi> aztán lefejezték és négyfelé
               vágták. A vérpadig is a gyóntatója kísérte, páter <hi>Wolf,</hi> az
               utolsó pillanatig azzal biztatva, hogy kegyelmet fog kapni, nehogy ki találja
               vallani, hogy kik voltak a szöktetésre felbiztatói. És így a jezsuiták szépen
               eltakarták az egész menekülésnek a titkát.</p>
         </div>
         <div type="chapter">
            <head>Esze Tamás</head>
            <p> A bécsi kormány sűrű vétségeit betetőzte azzal a rendeletével, hogy Magyarországról
               tizenkétezer újonc szedessék, akiket a kitört francia háborúba fognak vinni a
               Rajna-vidékre. Minden súlyos adó közül a véradó volt a legterhesebb. Harcolni kész
               volt a magyar; de mit érdekelte őt a spanyol trónus?</p>
            <p> Egy börtönéből kimenekült kuruc hadnagy, <hi>Kiss</hi>
               <hi>Albert</hi> és egy tarpai sóáruló, <hi>Esze
                  Tamás</hi> kezdé meg a legelső mozgalmat az ellenállásra.</p>
            <p> A nép, aki melléjük állt, maga is csak olyan rendetlen gyülevész volt, többnyire
               parasztok, akik kaszát tudtak forgatni, nem kardot.</p>
            <p> Ezek kiüzentek <hi>Rákóczyhoz</hi> Lengyelországba, hogy küldjön nekik
               zászlókat; azok alatt ők majd vitézül fognak harcolni.</p>
            <p>
               <hi>Rákóczy</hi> küldött nekik <hi>„pro libertate”</hi>
               feliratú lobogókat, amennyit kértek. – Hanem az atyafiak úgy értelmezték a
               „szabadságot”, hogy már most szabad legelőbb is az urakat kirabolni, aztán meg a
               papokat meg a templomokat; bár ettől <hi>Rákóczy</hi> a hozzájuk írt
               levelében erősen eltiltotta őket: inkább azt tanácsolá, hogy valamennyi várat
               vegyenek el a németektől.</p>
            <p>
               <hi>Károlyi Sándor</hi> Szatmár megyei főispán azonban hirtelen
               felülteté a megyéje nemességét, s rajtuk ütve az erdőben tanyázó kurucokra, azokból
               sokat levágott, a többit szétkergette, öt Rákóczy-zászlójukat elvette.</p>
            <p> A szétszalatott kurucok aztán énekelhették azt a bús nótát, hogy:</p>
            <p>
               <hi>„Jaj már minékünk szegény népednek, Kik föltámadtunk rebelliseknek,
                  Szuhay Mátyás, Esze Tamás kopasz fejének, Nagy pipájú, kevés dohányú magyar
                  nemzetnek!”</hi>
            </p>
            <p>
               <hi>Károlyi Sándor</hi> aztán számos diadaljelekkel, <hi>Rákóczy</hi> elvett zászlóival felméne Bécsbe, hogy hírül vinné a lázadás
               győzelmes eltiprását, s aztán ezért az érdeméért kérne egy kis megjutalmazást
               Kollonicstól: nem magának, hanem a szatmári nemességnek, hogy ne vinnék el őket
               katonáknak spanyol háborúba, s adnák nekik olcsóbban a sót.</p>
            <p> De biz a bécsi urak kinevették őt az egész diadalhírével meg az elvett zászlóival;
               azt mondták, hogy ezek még I. Ferenctől maradtak valahol dugaszban, s nem méltók
               egyébre, mint hogy bakó keze által elégettessenek. A szatmári nemesség pedig csak
               állítsa ki az ő újoncilletékét; aztán eheti a kenyeret só nélkül, mint eddig: <hi>Károlyi Sándor</hi> is, amerre jött, arra visszamehet. Még nagy
               bosszúságára, mikor kihajtatott Bécs város kapuján, a vámos egy aranyat követelt
               tőle, amiért kiereszti.</p>
            <p> „No megálljatok! – fogadá <hi>Károlyi</hi> –, drágán fizetitek vissza
               ti nékem még ez aranyat!”</p>
         </div>
         <div type="chapter">
            <head>Rákóczy Ferenc betörése Magyarországba</head>
            <p>
               <hi>Rákóczy Ferenc</hi> abban a hitben volt, hogy itt őreá egy egész
               felkelő sereg vár, néhány lovas lengyel pajtás kíséretében átjött a <hi>Beszkiden Klinecz</hi> helységnél, s ott találta <hi>Kiss
                  Albertet</hi> és <hi>Esze Tamást</hi> kétszáz rossz puskás
               paraszttal meg valami ötven lovassal. Ez volt az egész maradványa a Dolhánál szétvert
               kuruc seregnek.</p>
            <p> És ő mégsem veszté el a lelkét. Ha már kihívta a sorsot, meg akart küzdeni vele.</p>
            <p> Felhívására összeözönlött Beregből, Ugocsából a nép.</p>
            <p> Nem szabad elhallgatni a történetírónak, hogy a legelső ezredek, amik <hi>Rákóczy</hi> zászlói alá gyűltek, <hi>oroszokból</hi>
               álltak. A beregi, ugocsai <hi>rusznyák</hi> nép, nem a nemesek, a
               parasztok; nem a protestánsok, hanem a görög óhitűek fogtak fegyvert a magyar nemzet
               alkotmányos szabadságának kivívására: s mindvégig hívei maradtak a nemzet és a
               szabadság ügyének.</p>
            <p> Ezekhez csatlakozott néhány kóbor lovas csapat, „rongyos gárda”, <hi>Ocskay László</hi> és <hi>Borbély Balázs</hi> vezetése alatt.
               Fiatal, kalandos életű emberek.</p>
            <p> Ezekkel még nem lehetett csatába szállni; de nemsokára megérkezett <hi>Bercsényi</hi> is Danczkából, s hozott magával lengyel dragonyos és puskás
               századokat, s ami mindennél többet nyomott, pénzt a francia királytól: lehetett
               zsoldot fizetni a seregnek; anélkül nincs fegyelem.</p>
            <p> Ezzel a kis sereggel nyomult előre <hi>Rákóczy</hi> a Tiszához; a <hi>Tiszabecsnél</hi> útját álló császári sereget szétverte,
               lekaszabolta, s átkelt a Tiszán.</p>
            <p> Az első vár, amit elfoglalt, <hi>Nagykálló</hi> volt. Az ellenségnek
               ágyúi voltak, neki egy sem volt. <hi>Tüzes nyilakkal</hi> lövette a
               várost, úgy foglalta el. Az ott talált ágyúk képezték az első tüzértelepét.</p>
            <p> Eddig még csupa parasztság képezte a táborát meg a lengyelek és a rongyos gárda.
               Kálló bevételére hozzá állt a hajdúság is. Most már megfenyíthette a<hi> rácokat</hi> is, akik <hi>Kiss Balázs</hi> híres harámbasájuk
               alatt nyomorgatták a magyarságot, palánkaikat széthányta, csapataikat szétverte. Egy
               hadnagya, <hi>Ilosvay,</hi> ravasz csellel elfoglalta <hi>Huszt</hi> várát, s még annak a német őrségét is <hi>Rákóczy</hi>
               zászlói alá esketé. Erre aztán a nemesség is zászlóként sietett <hi>Rákóczy</hi> táborába.</p>
            <p>
               <hi>Rákóczy</hi> jól tudta azt, hogy maga előtt Magyarországon nem fog
               nagyobb számú császári seregre találni; azok mind odakinn vannak Olasz- és
               Németországban, elég dolguk van ott, hanem a háta mögött ott volt <hi>Rabutin</hi> tábornok Erdélyben, hatezernyi császári rendes sereggel, aki ha
               egész erejével ellene talál jönni, az egész tüzet könnyen elolthatja.</p>
            <p> Ennek adott legelőször dolgot. Beküldé <hi>Ilosvay Imrét</hi> meg <hi>Guty Istvánt</hi> a maguk kuruc csapataival két úton Erdélybe, s
               azok olyan szerencsésen hurcolták orránál fogva a császári tábornokot előre-hátra,
               hogy annak eszébe sem jutott még <hi>Rákóczy</hi> után is szaladni: azt
               hitte, hogy az egész ország fel van lázadva már.</p>
            <p> Méltán is hihette, mert még soha olyan gyalázatosan nem bántak Erdély népével se
               németek, se törökök, mint <hi>Rabutin</hi> alatt a magyar gubernium
               urai, akikről azt írja az egykorú emlékíró: „A gubernátor aluszik, vagy kártyázik.
               Délután úr, főember, tábla, mind részeg. – Keserves, és amint az Isten ítéletét, úgy
               a maradék előtt gyalázatot érdemlő dolog volt ez, hogy a gubernium sem jámbornak, sem
               gonosznak igazságot nem szolgáltatott.</p>
            <p> Kérdezzék meg a szebeni tömlöctartót, hóhért, cigányokat, magát a sok rabot, akkor
               tudják meg, ki volt <hi>Rabutin,</hi> magyarul <hi>Rabbá-tőn,</hi> és kik voltunk mi, Isten és felebaráthoz jég, gondviseletlen,
               pökedelem gubernium.”</p>
            <p> Ebben az erdélyi rosszban az a magyarországi jó volt, hogy <hi>Rákóczynak Rabutin</hi> felől egész szabad keze maradt.</p>
            <p> Terjedt is a felkelés, mint a futótűz.</p>
            <p> Míg <hi>Rákóczy</hi> Szatmár alatt rendezé a derékhadat, azalatt a
               nemrég még kalandor, a rongyos gárda vezetője, <hi>Ocskay László,</hi>
               most már ezredtulajdonos, egész a bányavárosokig vitte a hadait, elfoglalta egy
               kézcsapással <hi>Lévát, Korponát,</hi> más alvezérek a Szepességbe
               nyomultak. <hi>Deák Ferenc</hi> Halasig előtört dandárjával, melynek
               zömét a kiskunok képezték, tönkreverte <hi>Kiba</hi> ezredes rác
               seregét, a vezért magát is levágta; <hi>Borbély Balázs</hi> pedig <hi>Szolnokot</hi> vette be.</p>
            <p> Ekkor aztán <hi>Rákóczy</hi> elég erősnek érezte magát <hi>Tokaj</hi> várát ostrom alá venni a derékhadával.</p>
         </div>
         <div type="chapter">
            <head>Az első diadala a „libertas”-nak</head>
            <p> Kezdte a fejedelem a szabadságharcot a magyar oroszokkal, parasztokkal,
               rongyosokkal, aztán csatlakozott hozzá a köznemesség, elkövetkezett az idő, hogy a
               főnemesek is pártjára álljanak. – Megnyitá azoknak a sorát <hi>Károlyi
                  Sándor. –</hi> Nagy bosszúsággal telve el a Bécsben nyert kigúnyoltatás miatt,
               útközben érté meg, hogy a megyéjébe már vissza nem mehet, mert ott <hi>Rákóczy</hi> parancsol. Tehát Kassára akart betérni: de a császári parancsnok,
                  <hi>Nigrelli,</hi> azt üzené neki, hogy nem adhat szállást. <hi>„No, ha te nem adsz, keresek ott, ahol adnak!”,</hi> mondá a
               büszkeségében sértett főúr, s egyenesen átment <hi>Rákóczy</hi>
               táborába.</p>
            <p> A fejedelem tábornokává tette a kitűnő hadvezéri tehetségű főurat, s rábízta a
               jászkun sereget. <hi>Károlyit</hi> nyomban követte a sógora, <hi>Andrássy György</hi> báró, ezt meg a két testvére, <hi>István</hi> és <hi>Pál. Az</hi> utóbbi éppen fehér barát volt,
               csuhástól együtt jött át a kurucokhoz, azt nem is vetette le; abban vezényelt, úgy
               hívták, hogy a <hi>„dervis generális”.</hi> Kegyetlen kemény katona
               volt: még a nevét is rettegték.</p>
            <p> Eközben <hi>Eger</hi> város is meghódolt önként: csak a vár tartotta
               magát.</p>
            <p> Ekkor kezdték el a bécsi kormányurak észrevenni, hogy ez mégsem olyan nevetni való
               komédia, s kezdtek felőle komolyan gondolkozni.</p>
            <p> Összegyűjték hirtelen a hű labanc dandárokat <hi>Forgách Simon, Kohári
                  István</hi> és <hi>Bottyán János</hi> ezredesek alatt.</p>
            <p> Ekkor kezdett ez a két név egymással szemben állni.</p>
            <p> „Kuruc” – „labanc”.</p>
            <p> Hogy a kuruc név e szóból jön: „crux”, az bizonyos. Dózsa György keresztes hadai
               marasztották meg nyelvünkben ezt a szót.</p>
            <p> A<hi> labanc</hi> szó származhatik ettől a szótól: <hi>„landsknecht”. Az</hi> egy korú krónikásoknál gyakran találjuk e szót <hi>„lac”</hi> helyette, hasonlít a<hi> „lafanc”</hi>
               szóhoz, ami a ruháról lecsüngő, szakadni készülő rongyot jelent. Ezt viselték azok a
               magyarok, akik császári szolgálatban álltak. Egyenruhájuk, fegyverzetük hasonlított a
               kurucokéhoz, ugyanolyan farkasbőr kacagánnyal, mely a bal vállat fedte, s a jobb kar
               alatt volt átkötve a mellen, elöl széles nagy csattal, a vezéreknél drágakövekkel
               kirakott medállal, süvegjükből hosszan alácsüggő piros csákó; hosszúra eresztett
               hajuk a vállat verte. Az egyenlő viselet meg a nemzeti összetartozás is lehetővé
               tette, hogy a labanc számtalanszor áttért a kurucokhoz, és megfordítva, ahogy a
               forgandó sors hozta.</p>
            <p> A bécsi kormány nem is egészen bízott hozzá, hogy a hű labanc magyarjai igazán jól
               fognak-e verekedni a lázadó kurucokkal, azért <hi>Schlick</hi> és <hi>Ritschán</hi> tábornokokat melléjük rendelte Németországból sebtén
               visszahítt császári lovasezredekkel.</p>
            <p> Ezekkel egyesülten sikerült a három labanc ezredesnek <hi>Ocskay
                  Lászlót</hi> visszaverni, s Zólyomig előnyomulni.</p>
            <p> Itt azonban szembetalálták <hi>Bercsényit</hi> és<hi>
                  Károlyit,</hi> akik a szorongatott <hi>Ocskay</hi> segélyére
               siettek.</p>
            <p> Ez volt az első valódi ütközet két rendes hadsereg között a <hi>Rákóczy</hi>-szabadságharcban.</p>
            <p> Még a régi hős csaták mintájára kezdődött.</p>
            <p>
               <hi>Párviadal a csatatéren.</hi>
            </p>
            <p> A labanc táborból kiugratott lóháton a sereg legvitézebb hőse, a félszemű <hi>Bottyán,</hi> s fennen hívta ki a kurucok közül azt, akinek erős
               szíve van vele összemérkőzni.</p>
            <p> Aki kihívására szembeszállt vele, volt az <hi>Ocskay László.</hi>
            </p>
            <p> A két sereg szeme láttára megvívott párharcban mind a két vezér sebet kapott, <hi>Ocskay</hi> könnyűt, de <hi>Bottyán</hi> olyat, amit
               megfeküdt.</p>
            <p> E kedvező előjel után nem is történhetett más, mint hogy a kuruc sereg megverte a
               labancot, <hi>Forgáchot, Koháryt, Bottyánt Bercsényiék</hi>
               beszorították <hi>Zólyomba, Schlicket</hi> felkergették Bajmócig, <hi>Ritschán</hi> tábornokot a német kuruc kapitány, <hi>Winkler</hi> verte vissza.</p>
            <p> A császári hadak és a labancok egész Pozsonyig és Lipótvárig húzódtak e vereség után
               vissza.</p>
            <p> A győzelem eredménye lett, hogy <hi>Zólyom</hi> is meghódolt. A
               császári magyar vezérek legkitűnőbbje, <hi>Bottyán</hi> átesküdött <hi>Rákóczy</hi> zászlója alá: átjött <hi>Ebeczky
                  István</hi> is, a maga labanc ezredével, s azokból a legjobb kurucok lettek, s az
               egész felvidéki tótság lelkesülten kelt föl, fegyvert ragadva Magyarország
               szabadságáért. S az egy kifogyhatatlan tábor volt. Felső-Magyarország egész a
               határszélig meghódolt <hi>Rákóczy</hi> előtt; csak a várakban maradt
               meg a császári helyőrség, azok pedig mind ostrom alá lettek véve. Sok megadta magát,
               urával és őrségével együtt áttérve a fejedelem hűségére. <hi>Lőcsén</hi> a hazafias érzelmű német polgárság maga fegyverzé le a császári
               csapatot, <hi>Szepes várát Csáky Mihály</hi> labanc főúr védelmezte <hi>Görgey János</hi> kuruc vezér ellen; ezt meg egy vitéz hímző szolga
               keríté kézre, halálra sebesítve a német várkapitányt; a nógrádi nemességet <hi>Gács</hi> várával együtt <hi>Ráday Pál</hi> vitte át
                  <hi>Rákóczyhoz,</hi> a többi várakat a <hi>Balassák:</hi> a két táborból nagyon hamar egy lett.</p>
            <p>
               <hi>Károlyi Sándornak</hi> és <hi>Ocskay Lászlónak</hi>
               még az sem volt elég, hogy a határig mindent meghódítottak, még azon is túlcsaptak,
               átkeltek a Morván, s Marchecket, Schloszhofot elfoglalva, nagy zsákmánnyal tértek
               vissza.</p>
            <p> Magában Bécsben is nagy volt az ijedelem.</p>
            <p> „Jönnek a kurucok!”</p>
         </div>
         <div type="chapter">
            <head>Egy elmulasztott szó</head>
            <p> Mikor már Lipót császárnak nem maradt meg más Magyarországból, mint a körülzárt
               várak s egynéhány határszéli kulcsos város, akkor kezdte maga is belátni, hogy, nagy
               veszély fenyegeti trónját.</p>
            <p> Fegyvereit lekötve tartá a külháború, a franciák és bajorok már Innsbruckot és
               Augsburgot is elfoglalták. A hadvezérei azt tanácsolták, hogy tegyen túl a gyűlölt
               kormányán, s békítse ki a magyarokat.</p>
            <p>
               <hi>Lipót</hi> rászánta magát a kezdő lépésre. Meghatalmazta <hi>Széchenyi Pál</hi> érseket, kit az egész nemzet nagyrabecsült, hogy
               ajánljon békét <hi>Rákóczy Ferencnek,</hi> ígérjen adóleengedést,
               sérelmek megorvoslását.</p>
            <p> Az ajánlatok elég szépen hangzottak, de <hi>Rákóczynak</hi> nem volt
               bizodalma az ajánlattevőhöz.</p>
            <p> Hiszen <hi>I. Lipót</hi> csaknem félszázadig uralkodott már az
               országai felett; Magyarország trónjára koronázási eskü letétele mellett lépett; ennyi
               idő alatt mind a maga által, mind az őseitől kötött békeszövetséget szüntelen
               mellőzte, üres szónak vette, soha a leghívebb magyar tanácsosainak a szavát be nem
               vette; ha volt is jóakarata a magyar népe iránt, de olyan embereket rakott a
               kormányra, akik a magyart gyűlölték, üldözték, akik a szabadságot elnyomni, a
               felvilágosodást kioltogatni rendszerüknek fogadták; hogy a legnagyobb békehajlam
               mellett sem lehetett a felkelő nemzetnek abba belenyugodni, hogy mikor teljes
               győzelmében van, akkor a fegyvert letegye, s az annyiszor megszegett szóra építse
               jövendő sorsát.</p>
            <p> Egy teljes félszázad tanulsága állt előttük, hogy amint a császári udvarnak
               megszűnik szorongattatása, melyben mint a súlyos beteg, minden javulást fogad;
               azonnal el fog venni mindent a nemzettől: jogát, szabadságát, vagyonát, vérét.</p>
            <p> Ebben az időben történt az, hogy <hi>Forgách Simon</hi> császári
               tábornok maga is átszökött <hi>Rákóczyhoz.</hi> Tábornoki rangot
               kapott, s aztán változó sors mellett részt vett a táborozásban.</p>
            <p> Ez a <hi>Forgách Simon</hi> gyermekkori játszótársa volt az ifjabb
               királynak, <hi>I. Józsefnek.</hi>
            </p>
            <p> És csak akkor mondta meg – <hi>tíz esztendő múlva – Rákóczy
                  Ferencnek,</hi> mikor már mindennek vége volt, hogy tulajdonképpen mért szökött ő
               át hozzá Bécsből?</p>
            <p> Küldve volt <hi>I. József</hi> király által. Az ifjú király jó ember
               volt, a magyarokhoz keggyel viseltetett; császári apjának a kormányférfiait magában
               elítélte, átlátta, hogy azoknak zsarnoki rendszere az országot megrontja, a trónt
               aláássa, s egy nagy lépésre határozta el magát. Azt üzente <hi>Rákóczynak,</hi> hogy kiáltsák ki őt, <hi>I. Józsefet</hi>
               tettleges uralkodónak Magyarországon: akkor ő az atyját rá fogja bírni a trónról
               lelépésre, s a rossz kormányférfiakat elűzi polcukról, Magyarország alkotmányát
               helyre fogja állítani, s maga is itt az országban fogja tölteni ideje egy részét,
               uralkodva igazsággal és szeretettel.</p>
            <p> De ezt <hi>Forgách</hi> csak akkor fedezte fel <hi>Rákóczynak,</hi> mikor már bujdosók voltak mind a ketten.</p>
            <p> Azt írja <hi>Rákóczy:</hi>
            </p>
            <p> „Ha ezt akkor felfedezte volna, mind engem, mind a nemzetet hajlandónak találja vala
               a terv elfogadására!”</p>
            <p> Ez az elhallgatott szó mennyi vérbe került az országnak!</p>
            <p> Ha az annak idején ki lett volna mondva, mennyi jó munkára fordíthatta volna a
               nemzet azt az erejét, amit így saját királya elleni védelemre kellett
               elpazarolnia.</p>
            <p> Kétszáz éves nyugodt haladás a kultúra és gyarapodás mezején bizony felért volna
               kárpótlásul azzal a viszontagságteljes, de ragyogó hőskorszakkal, ami e
               békekísérletre következett.</p>
            <p> Ekkor adta ki <hi>Rákóczy Ferenc</hi> ezt a nevezetes emlékiratát,
               mely a világ valamennyi keresztyén fejedelmeihez, államaihoz és rendeihez szól: e
               szavakkal kezdődvén:</p>
            <p> „Recrudescunt vulnera inclytae gentis Hungariae.”</p>
            <p> („Feltörnek a nemes magyar nemzet sebei.”)</p>
            <p> Feltárja hosszú sorban mindezen sebeket.</p>
            <p> Végzi azon, hogy hazája felszabadításáért kész a nemzet életét, vagyonát feláldozni,
               s fegyverre kelése alatt nem lappang sem uralomvágy, sem haszonlesés, sem dicsszomj.
               Isten és minden szentei és angyalai úgy segítsék meg benne.</p>
         </div>
         <div type="chapter">
            <head>Bécs kapujánál</head>
            <p> A gyöngyösi békealkudozás nem vezetett semmi eredménye. A császáriak is keményen
               tartották magukat, a fejedelmiek is. Azok magyarul nem akartak hallani, ezek meg
               németül. Ismét csak a fegyverhez kellett nyúlni, aminek nyelvét mindenki megérti.</p>
            <p> A bécsi kormány egyszerre négy oldalról támadtatta meg <hi>Rákóczyt.</hi> Horvátország felől <hi>Pálffy János</hi> bán jött be
               a horvátokkal, a Bácska felől <hi>Herberstein</hi> a rácokkal,
               Ausztriából <hi>Heister</hi> az osztrák csapatokkal és Morva felől <hi>Ritschán</hi> válogatott ezredeivel.</p>
            <p> A hadjárat változó szerencsével folyt. Szlavóniában a kurucok nagy vereséget
               szenvedtek; a Dunántúlról <hi>Heister</hi> kiverte<hi>
                  Károlyi Sándort,</hi> s aztán gyilkos pogány módra dúlta fel a magyar városokat,
               asszonyt, gyermeket, papot halomra gyilkoltatva; Veszprémben a nagyprépostot és egy
               kanonokot halálra sebesíték a vallonok templomrablás közben. Ugyancsak Heister
               ellenében a már kuruc tábornokká lett <hi>Forgách Simon</hi> is csatát
               veszt <hi>Koronczónál;</hi> de mindezen veszteségekért bőven
               megfizettek <hi>Bercsényi</hi> és <hi>Ocskay László,</hi>
               akik a Fehér hegyek között <hi>Szomolyánnál közrekapva Ritschán</hi>
               tábornok seregét, annak csataedzett ezredeit teljesen semmivé tették; négyezer
               elesett belőlük: a mecklenburgi lovasezredből csak a zászlótartó maradt meg, a többi
                  <hi>Ritschánnal</hi> együtt fogságba esett: minden ágyújuk
               ottveszett.</p>
            <p>
               <hi>Bercsényi</hi> e nagy diadalt Te Deum laudemusszal ünneplé meg
               Nagyszombatban.</p>
            <p> De <hi>Ocskaynak</hi> még nem volt elég ez a diadal: ő maga dandárával
               gyorsan átkelt a védtelenül maradt osztrák határon, s ellenállhatatlan rohammal
               bevéve valamennyi útba eső helységet, egész <hi>Bécs</hi> városig
               hatolt, még az elővárosok kapuján is beágyúzott, s a felriasztott <hi>Bécs</hi> szeme láttára egy egész éjt ott töltött a császári vadaskertben; ahol a
               kurucai még azt a két párducot is fellakomázták, amikkel a császár nyulakra szokott
               vadászni, s aztán úgy tért vissza, egész gulyákat hajtva maga előtt, amiket
               Nagyszombatban elárverezett, a csapatai zsoldját abból fizette ki.</p>
            <p> A<hi> Károlyi Sándor</hi> keserves kapupénze, az az egy arany, ugyan
               nagy kamattal lett visszavéve.</p>
            <p>
               <hi>Károlyi Sándor</hi> pedig a Dunán túl a Szentgotthárdot ostromló
                  <hi>Rabatta</hi> tábornokot verte tönkre, aki ágyúi és poggyászai
               hátrahagyásával futott vissza előle Styriába.</p>
            <p> Ez így folyt felváltva. Egyik nap örömre volt okuk a magyaroknak, másik nap
               szomorúságra: a császáriak hasonlóképpen.</p>
            <p> Amelyiket vereség ért, az puhult a békekötésre, ellenben a másikat annál inkább
               megkeményíté a győzelem. Másnap megint fordult a kocka, s akként fordult a békehajlam
               és harci kedv is.</p>
         </div>
         <div type="chapter">
            <head>A nagyszombati ütközet</head>
            <p> A francia sereg <hi>Hochstättnél</hi> nagy ütközetet vesztett a
               császári sereg ellenében. Erre a fényes diadalra egyszerre aláhanyatlott a magyar
               fölkelőkkel való kibékülési kedv Bécsben. A németországi hadseregből kivonhattak
               tizenötezernyi hadpróbált katonát, s ezt a hadtestet rábízták <hi>Heisterre,</hi> hogy keresse fel és verje tönkre vele <hi>Rákóczyt.</hi>
            </p>
            <p> Ez a <hi>Heister</hi> volt a legkegyetlenebb ellensége a magyaroknak.
               Maga <hi>Széchenyi</hi> érsek jegyzé fel a borzasztó dúlásokat, amiket
               ez a hadvezér katonáival bekövettetett; a Kárpátok közt pusztító hajdemákok nem
               tesznek túl rajta a válogatott kínzásokban, amikkel a szétrombolt városok lakosait
               kiirtotta: asszonyokat, gyermekeket, leányokat egyaránt. Tigris volt
               emberalakban.</p>
            <p> Előbb azonban <hi>Rákóczy</hi> kezdé meg a hadjáratot egy nevezetes
               fegyverténnyel: seregei elfoglalták a császáriaktól védett <hi>Érsekújvárt.</hi> Azt a hatalmas nagy erősséget, amit húsz év előtt a hős <hi>lotharingi</hi> annyi tudománnyal és vérontással tudott elfoglalni,
               aminek a török kézről elestét széles Európa fővárosaiban hálaimákkal ünnepelték meg,
               most elfoglalta egy kuruc vezér egy nekirohanással. Kitűnt megint annak az igazsága,
               hogy nem a sánc védi a népet, hanem a nép a sáncot. Ezúttal maga a bennlévő polgárság
               segített legjobban az ostromlónak a falakra felmászni. Hanem Érsekújvár bírása nagy
               előny lett <hi>Rákóczyra</hi> nézve, mert ott egyesítheté a Duna
               mellékén gyülekező hadait mindenkor, s egyszersmind fenyegethette az osztrák
               határokat.</p>
            <p>
               <hi>Heister</hi> a hadával Nagyszombat felé nyomult előre.</p>
            <p>
               <hi>Rákóczy</hi> a fővezérével, <hi>Bercsényivel</hi>
               együtt szembevezette rá a derékhadát <hi>Ocskay László</hi> és <hi>Ebeczky</hi> dandárait odautasítva, hogy az ellenséget két oldalról
               csapkodják a lovasezredeikkel előrevonultában, s ha az csatára áll <hi>Rákóczy</hi> derékhadával, akkor ennek a két szárnyvégét képezzék.</p>
            <p> Éppen karácsony napja volt a két hadsereg összetalálkozásakor: – fehér karácsony.
               Hajnalban oly sűrűn kezdett el hullani a hó, hogy a fejedelem seregei nem láttak a
               förmetegtől húszlépésnyire, s csak úgy találomra foglalták el az előre meghatározott
               helyeiket a <hi>Tirna</hi> patak nyugati partján. Kémeik hírül hozták,
               hogy <hi>Heister</hi> tábora is átkelt a <hi>Parna</hi>
               patakon, s hadirendben áll a síkon. A vezényszó áthallatszott egyik táborból a
               másikba.</p>
            <p> Mikor aztán egyszerre feltisztultak a fellegek, a két tábor ott látta egymást
               szemben egy ágyúlövésnyire.</p>
            <p> A császáriaknak huszonnégy ágyújuk volt, <hi>Rákóczyéknak,</hi>
               megfoghatatlanul, csak hat.</p>
            <p> A kuruc tüzérek, nem várva a parancsszót, megkezdték az ágyúzást, mire a császáriak
               is elkezdtek tüzelni, különösen a fejedelmet magát véve célpontul tekéiknek. Annak
               egy kísérőjét el is sodorta egy ágyúgolyó, mire a francia vezér, <hi>Feirville</hi> erélyesen felszólítá a fejedelmet, hogy vonuljon a dombtetőn
               tartalékul felállított karabélyosaihoz.</p>
            <p> A kuruc hadsereg, mint egy nagy E betű fogta nyalábra a császári sereget, s a
               haditerv szerint jobbról <hi>Ebeczky,</hi> balról <hi>Ocskay László</hi> lovasdandárainak kellett megkezdeniük a támadást.</p>
            <p>
               <hi>Ebeczky</hi> lovasezrede kitűnően felelt meg a feladatának,
               rohamával összekuszálta <hi>Heister</hi> táborának balszárnyát, s a
               felzavart tömegeket a saját ágyúütegeikre vetette.</p>
            <p>
               <hi>Ebeczky</hi> sikere azonban magával ragadta a mellette felállított
               három másik huszárezredet is, <hi>Ilosvayét, Deák Ferencét,
                  Sréterét,</hi> akiknek a terv szerint nem kellett volna a helyükből kimozdulni, ők
               is előre törtek s vitézül legázolák az eléjük álló vasasokat, muskétásokat. Ámde
               ekkor következett egy fegyvernem, ami a kuruc seregre nézve mindenkor a
               legveszedelmesebb szokott lenni; a poggyász-szekerek. Ez megállította a győzelmes
               dandárt. A vitézek leszálltak zsákmányolni. Többé ezekre nem lehetett számítani az
               ütközetben. Hányszor kivette már az átkozott prédaszomj a kész diadalt a magyarok
               kezéből!</p>
            <p> A balszárnyon <hi>Ocskay</hi> sokkal jobb fegyelmet tartott. Az ő
               ötezer lovasból álló dandára csodáit követte el a vitézségnek, ahogy <hi>Rákóczy</hi> maga feljegyzé. Nemsokára elhallgattak e szárnyon az
               ágyúk, Ocskay levágta a tüzéreiket: s tovább tört előre.</p>
            <p> Ekkor <hi>Feirville</hi> is eljöttnek látta az időt, hogy a tábor
               derekával általános rohamot intézzen a császári sereg zöme ellen. Hat ezred hajdú
               indult meg egy tömegben, kivont kardokkal, középen a borsodi hajdúk. Ezek mentek
               szembe az ágyúütegekkel. <hi>Heister</hi> három páncélos zászlóaljat
               indított ellenük, a rajnai sereg legjobb vitézeit. A hajdúk közéje törtek a
               dárdaerdőnek, s egy hajrá alatt szét volt verve mind a három vértes gyalogzászlóalj.
               Egy hajdú annyira előrehatolt a rohamban, hogy a futó vasasokat kardlappal
               visszakergető fővezérig eljutott, s ott a pallosával egy olyan csapást adott a
               fejére, hogy ha Heisternek vassal bélelt kalapja fel nem fogja az ütést, azt
               kettéhasítja. Még egy második ütést is szánt neki a vakmerő kuruc, azonban a császári
               vezérnek egy labanc segéde, a magyar <hi>Czobor Márk,</hi> észrevette a
               veszélyt, s egy pisztolylövéssel leteríté a hajdút.</p>
            <p>
               <hi>Heister</hi> alvezérei mind azt hitték, hogy el van veszve az
               ütközet.</p>
            <p> Csak <hi>Heister</hi> nem esett kétségbe: ő bizonyos volt a maga
               dolgáról. Jól ismerte a csatatér sakktábláján a járást. Most következtek az ő
               húzásai.</p>
            <p> Az első húzás az volt, hogy a tartalékban hagyott két lovasezredet előreküldé, hogy
               a kuruc sereg dereka s a fosztogató jobbszárny közé ékelje be magát, s így a szárnyat
               egészen vágja el a deréktól. Ez teljesen sikerült.</p>
            <p> A másik húzás pedig egy előre kicsinált árulási terv volt.</p>
            <p>
               <hi>Rákóczy</hi> seregében szolgált egy<hi> Scharodi</hi>
               nevű cseh kapitány, aki szökevény németekből alakított zászlóaljnak volt a vezére. Ez
               még az éjjel megüzené <hi>Heisternek,</hi> hogy a csatában át fog térni
               hozzá, csapatjával együtt.</p>
            <p> Amint a hajdúk előrerohantak, <hi>Scharodi</hi> egyszerre az egész
               zászlóaljával sortüzet adatott a hátukba, s azzal feltűzve a fehér lobogót, átfutott
               a császáriakhoz.</p>
            <p> Ez az orozva történt támadás elrémíté a hajdúságot, rémülten rohantak vissza, s
               vészkiáltozásukkal elrémíték a hátuk mögött álló tiszai hajdúságot, sőt még magukat a
               fejedelem palotás ezredeit is. A futásnak eredt négy gyalogezred magával sodort még
               két huszárezredet is meg egy német dragonyosezredet.</p>
            <p> S ezzel a kuruc tábor három darabra volt vágva.</p>
            <p>
               <hi>Rákóczy</hi> e veszedelem láttára sarkantyúba kapta a lovát, s a
               muskétásezredével be akart vágni az ütközetbe, hogy annak balvégzetét megfordítsa.
               Túlbuzgó hívei megakadályozták benne. Megragadták a lova zabláját, s nem engedték a
               küzdelembe rohanni.</p>
            <p> Ezzel aztán el volt vesztve a már kivívott diadal.</p>
            <p>
               <hi>A kuruc</hi> tábor tartaléka, a dereka, a legjobb ezrede futva
               rohantak át a Tirnán, az erdős halmokra fel: azok, akik ellenséget nem is láttak. A
               jobbszárny lovasságai a zsákmányát a nyeregkápára akasztva, mint aki dolgát legjobban
               végezé, elrúgtatott a<hi> Fehér hegyek</hi> közé; azok a hajdúezredek,
               amik a borsodiakkal az élükön nagyon mélyen behatoltak a császári sereg derekába, s
               ott három hadvonalat törtek már keresztül, vissza nem vonulhattak, kénytelenek voltak
                  <hi>előre hátrálni;</hi> keresztültörték magukat még a tartalék
               gyalogságon is, s az ellenség hátából kerültek elő a Parna patakon át, a futó zömmel
               éppen ellenkező irányban.</p>
            <p> A negyedik része a kuruc tábornak, <hi>Ocskay László</hi> alatt a
               balszárnyon még egyre harcolt, nem akarva hinni, hogy vége van az ütközetnek. Mikor
               már <hi>Heister</hi> bevonult az üresen hagyott Nagyszombatba, <hi>Ocskay László</hi> még akkor is egyre száguldozott a csatatéren alá
               s fel, összeszedve a szétrobbant hadakat, s eközben maga is majd fogságba esett,
               tévedésből a kurucokéhoz hasonló viseletű labanc huszárok közé tévedve, akik <hi>Babocsay</hi> labanc kapitány katonái voltak. Csak az öccse, <hi>Ocskay Sándor</hi> meg két alvezére szabadította ki.</p>
            <p> Olyan ütközet volt ez, amelyben mind a két tábor úgy szétverte egymást, hogy egyik
               sem tudta, merre van előre, merre hátra.</p>
            <p> De a veszteség bizonyára mégis <hi>Rákóczyé</hi> volt<hi>.</hi>
            </p>
            <p> Átlátta, hogy nagy ütközetet vezetni senki az ő vezérei közül nem tud, még a
               franciák sem. Maga <hi>Feirville</hi> is úgy eltévedt tőle, hogy a
               csata után nem talált hozzá vissza. Valahol megadta magát a császáriaknak.</p>
            <p> Ilyenkor aztán a kuruc hadaknál az volt a szokás, hogy alig maradt egy zászló alatt
               kétszáz ember; a többi hazaszaladt a világ négy sarka felé. Hanem aztán épp olyan
               könnyen össze is gyülekezett megint.</p>
            <p>
               <hi>Heister</hi> sem tudott azonban mit csinálni a diadalával, örült,
               hogy a megtizedelt ezredeit szétoszthatta téli szállásokra.</p>
            <p> De rövid napok múlva már tudatta vele <hi>Ocskay László,</hi> hogy nem
               nyelte el a kuruc sereget a föld. A három erős császári vár, Trencsén, Vágújhely és
               Érsekújvár között fekvő negyediket, <hi>Beckót</hi> éjjel ostrommal
               bevette; ötvennél több labanc nem menekült meg élve onnan, s ami a legnagyobb
               veszteség volt a császáriakra nézve, a<hi> Beckóban</hi> felhalmozott
               egész téli hadjáratra való széna-szalma készletüket felégette.</p>
            <p> Így múlt el <hi>szénán-szalmán</hi> az akkori hadviselés dolga.</p>
         </div>
         <div type="chapter">
            <head>A „libertás”</head>
            <p> Hát a <hi>„nervus belli?”</hi> A<hi> „had idege?”</hi> A
               pénz?</p>
            <p> Egy híres hadvezér (talán <hi>kettő</hi> is?) azt mondá, hogy a
               hadviseléshez három dolog szükséges: először a pénz, azután megint pénz, és
               harmadszor ismét pénz!</p>
            <p> Mi történik akkor, amidőn egy hadvezetőnek mind a három kérdésre az a felelte, hogy
               „nincs”. Háromszor „nincs”.</p>
            <p> Pedig egészen ilyen helyzetben vala a magyar szabadságharc vezére.</p>
            <p> Mert az a tízezer tallér, amivel XIV. Lajos segélyezte, a magyar hadseregnek fél
               fogára sem volt elég. Ezzel is hátralékban maradt néha esztendőkön át: meglévén a
               franciának az a gyászos szokása, hogy mikor ígérni kell, akkor <hi>nagyot mond;</hi> mikor meg teljesíteni kell, akkor <hi>nagyot
                  hall.</hi>
            </p>
            <p> Márpedig aki jól rendezett hadsereget akar tartani, annak azt okvetlenül rendes
               zsolddal és élelmezéssel kell ellátnia.</p>
            <p> Adófizettetésre gondolni sem lehetett, hisz az egész ország éppen azért fogott
               fegyvert, mert megunta az adót fizetni.</p>
            <p> Voltak ugyan Magyarországnak arany- és ezüstbányái, de ami jövedelmet azok teremnek,
               annak egy részét elnyeli a műveltetési költség, ami fennmaradt, arany, ezüst, azt ki
               kellett küldeni az országból fegyver, ágyú, lőszer, posztó vásárlására, amit idebenn
               mind nem gyártottak.</p>
            <p> Úgy segített tehát e baján a fejedelem, hogy rézből veretett pénzt, akkorát, mint a
               volt négykrajcáros, s ennek az értéke volt egy nyolcadrész tallér.</p>
            <p> De mégis elfogadta azt az egész ország, mert az egyik oldalára volt verve Magyarhon
               címere, a másikra pedig ez a szó <hi>„pro libertate”.</hi>
            </p>
            <p> Azért hívta a nép ezt a pénzt „libertás”-nak.</p>
            <p> Volt ilyen aranyból, ezüstből is, de az már a mai nap nagy ritkaság. A réz libertást
               még mai nap is sokan viselik e hazában, aranyba foglalva az óraláncukon.</p>
            <p> Eleinte ennek a rézpénznek kényszerárfolyama volt.</p>
            <p> Mikor azonban egypár millióra való lett belőle forgalomba bocsátva, kezdett az
               elértéktelenedni; az adósok azzal akarták kiváltani a zálogaikat, a hitelezők pedig
               nem akarták azt elfogadni. Hozzájárult az a baj is, hogy a libertás kiállítása igen
               kezdetleges levén, azt minden ember utánozhatta, akit a lelke rávitt, hogy hamis
               pénzveréssel rontsa meg az ország népét.</p>
            <p> Hogy ezen a bajon segítsen, a fejedelem országtanácsa azt határozta, hogy az újabban
               kibocsátandó kétmilliónyi libertásnál az ország címerén kívül még egy művészien
               vésett Szűz Mária-kép is veressék a túllapra, s az ilyen pénzt adósságfizetésre,
               zálogkiváltásra is lehessen használni.</p>
            <p> Ebből is sok baj lett – odakinn a világban –, hanem legalább a hadsereget volt mivel
               fizetni, s lehetett rendes katonaság módjára szervezni.</p>
         </div>
         <div type="chapter">
            <head>Rákóczy nemzeti hadserege</head>
            <p> Nyolc libertást kapott a hajdú, tizenkettőt a huszár hópénzül; azonkívül tábori
               élelmezést.</p>
            <p> Állt ez a nemzeti hadsereg először az úgynevezett <hi>„mezei
                  hadakból”,</hi> a miket a megyék főispánjai írtak össze: de csak hadba menés
               idején hívattak elő a mezei munka mellől: ki-ki a maga mundérjában, saját lovával,
               fegyverével. Ilyen mezei had volt ötvenhat gyalog és száznégy lovas zászlóalj.</p>
            <p> Ezeknek nagy része háborúviselt, csatában edzett férfiakból állott, akik <hi>Károlyi Sándor, Ocskay László, vak Bottyán, Ebergényi</hi> alatt
               megszokták a diadalt is, a vereséget is.</p>
            <p> Azonban a hadsereg zömét a fejedelem <hi>palotás ezredei</hi> képezték
               kék és vörös egyenruhában kétezernégyszáz puskás és ezer lóhátas karabélyos.
               Azonkívül volt egy testőrcsapata száz erdélyi ifjúból.</p>
            <p> A zömöt képező csapatok közé számítandók azután a <hi>német
                  ezredek,</hi> nyolc lovas és nyolc gyalog zászlóalj, akik a császári seregtől
               tértek át a szabadság zászlói alá. Ezeknek vezérei közül maga <hi>Rákóczy</hi> dicsérettel emeli ki <hi>Róth János</hi> ezredest.
               Dacára az áruló Scharodival tett keserves tapasztalásnak, mégis nagy bizalma volt <hi>Rákóczynak</hi> a németjeihez; a palotás ezredének a vezetését is
               egy áttért német ezredesre, báró <hi>Limprechtre</hi> bízta<hi>.</hi> Leghívebb és merész hőstettekben minden magyarral vetekedő
               alvezére volt <hi>Czelder Orbán</hi> is (ugyan magyarhoni születésű, de
               a császári seregből átszökött tiszt).</p>
            <p> A francia gránátos osztálya csak inkább a híréért volt. Mindössze száznyolc emberből
               állt. Igaz, hogy vitéz harcosok voltak. A nagyszombati ütközetben negyvennyolc
               elesett közülük, valamennyi tisztjükkel együtt. Annál nevezetesebb erőt kölcsönöztek
               hadseregének a franciáktól küldött tapasztalt főtisztek, kik a szervezésnél,
               betanításnál és az erődítéseknél igen jó szolgálatokat tettek.</p>
            <p> Azután volt még egy<hi> krími tatárokból</hi> alakított zászlóalja is,
               ami kétszáz emberből állt, ezeknek a vezére volt a <hi>„dervis
                  generális” Andrássy Miklós,</hi> a fehér csuhás barát.</p>
            <p> Összesen ment az egész sereg 75 ezerre; amiből rendes ütközetbe, harcrendet formálni
               ki volt állítható 45 ezer.</p>
            <p> Csak egy jó vezér hiányzott hozzá, akinek nemlétét maga Rákóczy is keserűen
               bevallja.</p>
         </div>
         <div type="chapter">
            <head>I. Lipót halála</head>
            <p> A nagyszombati győzelem valóságos Pyrrhus-diadal volt a császáriaknak; Heister olyan
               összetörtnek találta a seregét, hogy semmi kedve sem volt több szerencsét kísérteni
               ezzel a haddal.</p>
            <p> Ismét a kibékítők szerepe következett.</p>
            <p>
               <hi>Lipót</hi> császár ígért minden jókat a magyaroknak, ha a fegyvert
               leteszik, s a hűségre visszatérnek; azok is jobb szerették volna a békét a háborúnál,
               de nem hittek már a szavaknak. Azt követelték, hogy négy külhatalom álljon jót az
               iránt, hogy ha ők a békét megkötik az uralkodóval: az a békeföltételeket teljesíteni
               fogja, mikor ők a fegyvert kezükből letették.</p>
            <p> Ezt meg <hi>Lipót</hi> császár nem akarta elfogadni.</p>
            <p> Nem tűr el semmi közbenjárását semmi hatalom részéről. Egyszer aztán mégiscsak el
               kellett neki tűrni egy közbenjárást. Azét a hatalomét, aki</p>
            <p>
               <hi>„aequo pede pulsat pauperum tabernas regumque turres.”</hi>
            </p>
            <p> Aki egyenlő lábbal rugdalja a szegények kalyibáit s a királyok tornyait.</p>
            <p> Miután csaknem félszázadig ült a trónon, a halál leszólította onnan.</p>
            <p> Halálos ágyán azt rendelte, hogy élete történetét hibáival együtt írják meg, hogy a
               fia okuljon belőle.</p>
            <p> *</p>
            
            <p> Sok ellenségét legyőzte – csak önmagát nem tudta legyőzni. A magyar nemzet, a török
               hódoltságtól való felszabadulása mellett, három szabadságharcot jegyzett fel I. Lipót
               uralkodása alatt.</p>
         </div>
         <div type="chapter">
            <head>Hitvesi szerelem és hazaszeretet</head>
            <p>
               <hi>I. József</hi> amint atyja halála után a trónra lépett, azon kezdé,
               hogy elbocsátá a kormánytól a régi rendszer képviselőit, visszahívta a magyaroknál
               annyira gyűlölt <hi>Heistert</hi> a magyarországi seregtől, s felhívta
                  <hi>Rákóczyt</hi> a békealkudozásra.</p>
            <p> Erre a fejedelem is összehívta a hozzá hű rendeket.</p>
            <p>
               <hi>I. József</hi> elfogadta azt, amit atyja megtagadott, hogy a
               békealkudozásoknál a semleges külhatalmak képviselői járjanak közben.</p>
            <p> Ez volt a hosszan tartott <hi>nagyszombati békealku,</hi> melyen
               tengere a szónak s rizsmája a papirosnak lett elhasználva.</p>
            <p> Hanem aközben folyt mind a két részről a hadjárat.</p>
            <p> Az öreg <hi>Heister</hi> még ez év folytán behódoltatta az egész
               dunántúli tartományt, úgyhogy minden vár a császáriak seregével volt megrakva, s a
               kurucságot (mint Bercsényi mondja) elnyelte a Bakony és a Somogyság. <hi>Heister</hi> visszahívása után az ifjú <hi>Heister
                  Hannibálra</hi> és <hi>Pálffy János</hi> horvátországi bánra lett
               bízva a császári sereg vezényelte a Dunán túl. Egy más önálló hadtest pedig <hi>Herbeville</hi> tábornok alatt állt készen, melyhez az a hatezer dán
               lovas is csatlakozott, akiket <hi>Dánia</hi> a magyarok ellen
               segélycsapatul küldött. (Pedig a jó dánusok igazán nem vesztettek el Magyarországon
               soha semmit, hogy azt ide jöjjenek keresni.)</p>
            <p> Másfelől azonban <hi>Rákóczy</hi> vezére, <hi>Forgách
                  Simon</hi> Erdélyt hódítá el <hi>Rabutintól,</hi> akinek nem maradt
               az egész nagyfejedelemségből egyebe, mint három szász város; azokban is körülzárva
               tarták az erdélyi felkelő seregek.</p>
            <p>
               <hi>Rákóczynak,</hi> ha jó békét akart kötni, minden módon vissza
               kellett szereznie a dunántúli tartományt, ahonnan Bécset sakkban tarthatá, míg
               másfelől <hi>I. Józsefre</hi> nézve életkérdés volt az, hogy Erdélyt
               visszanyerje.</p>
            <p>
               <hi>Rákóczy</hi> föltételei között ugyanis elsősorban állt az, hogy a
               császár Erdélyt mint önálló nagyfejedelemséget ismerje el, <hi>József</hi> pedig ebbe az egy föltételbe soha bele nem nyugodhatott.</p>
            <p> Tehát mind a kettő kereste ennek a gordiusi csomónak a karddal való
               kettévágását.</p>
            <p> A király <hi>Herbeville-t</hi> bízta meg, hogy a rábízott hadsereggel
               menjen be Erdélybe az elveszett nagyfejedelemséget visszafoglalni. Huszonkétezer
               embere volt hozzá.</p>
            <p> Másfelől meg <hi>Rákóczy</hi> bízta rá <hi>Bottyánra,</hi> hogy hódítsa vissza a Dunántúlt. Ennek meg nyolcezer embere volt
               ehhez a feladathoz. És mind a kettő szerencsésen elvégezte, ami rá volt bízva. <hi>Herbeville-t</hi> kétszer engedték <hi>Rákóczy</hi>
               hadvezérei a legveszedelmesebb kelepcéből kiszabadulni. <hi>A zsibói
                  ütközettel</hi> aztán bekoszorúzták az addigi ügyetlenségeiket. <hi>Herbeville az</hi> ágyútelepekkel megerősített hegyszorost, Erdély egyik kapuját
               úgy foglalta el a számra túlnyomó kuruc sereg ellen, hogy az egész ütközetnek alig
               volt száz halottja. Hanem ezzel a veszteséggel a fejedelem erdélyi hada egészen
               tétlenné lett verve; egész Erdély elveszett rá nézve.</p>
            <p> Ellenben másfelől a vak <hi>Bottyán</hi> követett el a Dunán túl olyan
               csuda dolgokat, amiket megmagyarázni is nehéz. Ostromágyúk nélkül sorba elfoglalta a
               császáriaktól megszállt erős várakat: azt a<hi> Kőszeget,</hi> amit <hi>Jurisich</hi> parasztjai <hi>Szolimán</hi> 150 ezer
               embernyi hada ellen dicsőségesen megvédelmeztek, ő egy nap alatt rohammal vette be,
               az ellene küldött két császári hadvezért, egyiket a másik után tönkreverte. <hi>Pálffy Jánost</hi> beszorítá Ausztriába, a Styriából ellene nyomuló
                  <hi>Heister Hannibálból</hi> is nagy hirtelen „Hannibal extra
               portas”-t csinált, azok hadsereg nélkül futottak vissza, míg ő egész Bécs városáig
               vitte fegyvereit, s mikor visszatért Magyarországra, a nyolcezer embernyi hadából
               húszezerre menő hadsereg lett. Az Erdélyből vert haddal visszatérő fejedelem egy új
               diadalmas hadsereget talált maga előtt.</p>
            <p> S ezzel a nagyszombati békealku ügye megint oda zökkent vissza, ahol azelőtt volt.
               Az egyik fél elvesztette Erdélyt, a másik Dunántúlt. A mérleg megint egyenlő
               volt.</p>
            <p> Annak a sűrű betörésnek Ausztriába, annak a Bécs kapujáig való hatolásnak valami
               egyéb célja is volt, mint a bécsi urakat rémítgetni és Ausztriát kizsákmányolni. –
               Ott volt fogságban Rákóczy <hi>felesége</hi> két fiával együtt. –
               Ezeket akarták a merész portyázó vezérek valahogy kiszabadítani. – Gyakran közel volt
               a tervük a sikerüléshez. Egyszer éppen magát a császárt kapták kinn a vadászaton, s
               csak egy véletlenen múlt, hogy az álcázott kuruc csapat el nem fogta őt: váltságba a
               fejedelem fogoly családjáért.</p>
            <p> A császáriak most fegyverszünetet kötöttek, s megkísérték <hi>Rákóczyt</hi> a gyönge oldalain megostromolni.</p>
            <p> Az angol követ <hi>Stepney</hi> által tudatták <hi>Rákóczyval,</hi> hogy nejének hajlandó a császár engedelmet adni a férje
               meglátogatására.</p>
            <p> A fejedelem örömmel fogadta ez ajánlatot, s a Bécsből Pozsonyba leküldött
               fejedelemasszony elé <hi>Ocskay Lászlót</hi> küldte egy lovasdandárral
               díszkíséretül. Ő maga egyszerű kapitányöltözetben lovagolt eléje a fele úton,
               hintajában üdvözölve az érkezőt. – És a fejedelemasszony az első találkozásnál nem
               ismert rá férjére. Nem csoda; mikor elszakíták őt az oldala mellől, az egy simára
               borotvált arcú, allonge-parókás ifjú volt, most pedig egy telt, barnapiros arcú
               dalia, hatalmas bajusszal, vállaira omló oroszlánsörény hajzattal, a legszebb magyar
               férfi, akiben a nemzeti típus minden szépsége egyesül.</p>
            <p> Előbb Nyitrára vitte, azután Érsekújvárra, ahol udvarát tartá, a fejedelem imádott
               nejét, ahol megismertette vele fejedelmi pompájának legnagyobb részét, hatalmas
               hadseregét.</p>
            <p> E varázzsal teljes napok alatt lett <hi>Rákóczy</hi> szíve kipróbálva,
               hogy igazi arany-e, amin nem fog semmi edző szer?</p>
            <p> Előbb a szerető nő könnyei, könyörgései próbálták azt ki: és meg nem
               olvasztották.</p>
            <p> Azután a bölcs, józan ész próbálta meg, a cseh kancellár, <hi>Wratislaw</hi> képében, ki <hi>I. József</hi> kedvence volt, s
               ezúttal a fejedelemné úti kísérője.</p>
            <p> Ez felajánlá <hi>Rákóczynak,</hi> hogy ha Erdélyről lemond, cserébe
               egy birodalmi hercegséget fog érte kapni örökös tulajdonul.</p>
            <p> Erre <hi>Rákóczy</hi> így felelt meg:</p>
            <p> „Nem kétlem, hogy amit a császár ajánl, igen előnyös lenne a családomra nézve. De én
               sohasem tartám szemem előtt ennek az érdekeit, s egyedül hazám szabadságáért kezdtem
               a háborút. Azóta még szorosabban fűz a hála a nemzethez, mely kormányát kezembe adta.
               En nem magamnak kívánom Erdélyt őfelségétől, megelégszem azzal, ha ama szerződést
               végrehajtják, melyet Lipót császár Apaffy Mihállyal kötött. Ha az én személyem az
               akadály, visszaadom az erdélyi rendeknek a megválasztási okleveleket, válasszanak
               helyettem más kedvesebb személyt, bárha szolgáim legkisebbike legyen is ez.”</p>
            <p>
               <hi>Wratislaw</hi> azzal a részvéttel, amit egy nemes lélek a másik
               iránt érez, mondá neki erre:</p>
            <p> „Fenséged, fájdalom, felette nagyon bízik Franciaországban, a hű ígéretei s
               szószegései által <hi>földönfutókká tett fejedelmek ezen
                  kórházában,</hi> ön is azok sorába jut, s úgy végzi életét.”</p>
            <p> Amire <hi>Rákóczy</hi> végszava ez volt:</p>
            <p> „Én nem vizsgálom Franciaország magaviseletét, én csak a <hi>haza
                  iránti kötelességem</hi> szavát követem.”</p>
            <p> És azzal visszabocsátá a feleségét a fogságába.</p>
            <p> Még egy kísérletet tettek vele. Leküldték hozzá a nénjét, <hi>Juliánát. Aspremontné</hi> hasonlított arcban, termetben az anyjához, de <hi>Zrínyi Ilonának</hi> a szellemén rosszul osztozott meg az öccsével.
               Az egészen <hi>Rákóczy Ferencnek</hi> jutott, neki nem maradt belőle
               osztályrész.</p>
            <p> Az ő hízelgő biztatásai, hogy mennyire szereti Rákóczyt a császár, mennyire
               rokonszenvez vele és a magyarokkal, veszedelmesebbek voltak még a szerető hitves
               könyörgéseinél is. Előmutatá a testvérének azt a fehér lapot, a császár aláírt
               nevével, amit azért küld általa <hi>Rákóczynak,</hi> hogy maga írja fel
               rá, tetszése szerint a béke föltételeit. Akármit, csak <hi>Erdély
                  önállóságát ne kívánja.</hi> Mind sikertelen volt.</p>
            <p> Rákóczy hajthatatlan maradt.</p>
            <p> *</p>
            
            <p> A háború ezután újult erővel <hi>folytatódott.</hi> Valami különös
               haditervvel sem az egyik, sem a másik hadakozó fél nem tüntette ki magát. József
               Starhemberg Guidót tette meg hadai fővezérévé, s Rabutint az erdélyi sereggel
               kirendelte Magyarországra Rákóczy ellen, Pálffy bánt, Heister Hannibált is
               segítségükre adta.</p>
            <p> De valamennyinek dolgot adott maga az öreg <hi>Bottyán,</hi> ki
               félszemű létére jobban látott a csatamezőn, mint valamennyi vezértársa, s dacára
               annak, hogy akkor házasodott meg, félbeszakítva a mézesheteit, a császári seregeket a
               Dunán túl rontani sietett. E hadjáratnak legfényesebb fegyverténye volt a <hi>győrvári</hi> diadal, ahol <hi>Andrássy István</hi>
               tábornok <hi>Heister Hannibál</hi> hadtestét egészen semmivé tette, egy
               két napig tartó csatában nekiszorítva egy tónak, s őt magát is elfogta, huszonkét
               zászlóját s minden ágyúját elvette. Szintén jó sikerrel végződött <hi>Esztergom</hi> ostroma is, melyet a fejedelem maga vezetett, s részint
               ágyúzással, részint cselfogással capitulatióra bírt; csakhogy ezt a várat nem soká
               bírták a kurucok megtartani. Amint a fejedelem az ostromolt Kassa fölmentésére
               sietett, Starhemberg visszafoglalta azt tőlük.</p>
            <p> A kuruc alvezérek, s azok között főképpen <hi>Forgách Simon,</hi> sok
               hibát követtek el: a fővezérségnek nem engedelmeskedtek, ki-ki a maga tervét vette
               foganatba, s egymás dicsőségére irigykedett. Ez volt az átka örökké a magyarnak. <hi>Rákóczy</hi> párizsi követe, <hi>Vetésy</hi> ezalatt
               egyre figyelmezteté a fejedelmet, hogy a franciák biztatásaira ne nagy várakat
               építsen; mert azok ott csak a maguk javára dolgoznak, s a szövetségeseikkel nem sokat
               gondolnak, így szól ez a magyar diplomata: <hi>„A francia már sokakat
                  vitt jégre: olyan a barátsága, mint a nádból csinált bot, melyre ha támaszkodnak,
                  nemcsak eltörik, hanem darabjai még a kezet is megsebesíti.”</hi>
            </p>
         </div>
         <div type="chapter">
            <head>Rákóczy mint Erdély nagyfejedelme</head>
            <p> Amint <hi>Rabutin</hi> a tízezernyi császári haddal elhagyta Erdélyt,
                  <hi>Rákóczy</hi> hívei ismét fegyverbe öltöztek, az otthagyott <hi>Tige</hi> tábornok a kocsárdi éjjeli harcban össze lett törve <hi>Pekry</hi> hajdúi által, s az <hi>I. József</hi> hívei
               ismét csak a három szász városba szorultak össze.</p>
            <p>
               <hi>Savoyai Jenő</hi> herceg megverte a franciákat Olaszországban, erre
               a bécsiek megint abbahagyták a békealkudozást, s a parancsszóhoz folyamodtak, amire
               aztán <hi>Rákóczynak</hi> az volt a válasza, hogy felavatta magát
               Erdély fejedelmének.</p>
            <p> A fényes ünnepélynek a marosvásárhelyi szabad mező volt tanúja.</p>
            <p> Az itt felállított sátor alatt tevé le az esküt <hi>II. Rákóczy
                  Ferenc,</hi> a nagyatyja hitlevele szerint Erdély összegyűlt rendei előtt; mely
               után magas eszméktől áthatott beszédet tartott a sokaságnak, melynek végeztével Pekry
               tábornok az ország rendei nevében üdvözlé a nagyfejedelmet, <hi>felséges</hi> úrnak címezve őt. <hi>Rákóczy</hi> többször
               visszautasítá a felséges címet, míg az egész gyülekezet nagy riadallal kényszeríté őt
               azt elfogadni, s innen a jezsuiták templomába kísérte, hol az egyházi áldás
               szentesíté a fejedelemmé lett felavatást.</p>
            <p> Az ünnepély bevégeztével a magyarországi szövetséges rendek felszólíták az erdélyi
               rendeket, hogy az <hi>Ónodon</hi> tartandó országgyűlésre küldjék el ők
               is a követeiket, amit az erdélyiek részükről el is fogadtak. S ezzel ki volt mondva
               Erdélynek Magyarországgal való egyesülése.</p>
            <p>
               <hi>Rákóczy</hi> ezután kinevezte az ország főméltóságait, s követeket
               küldött a barátságos küludvarokhoz, mint <hi>uralkodó fejedelem.</hi>
            </p>
            <p> Miután rövid ittléte alatt a székelyekből egy dzsidásezredet, az erdélyi magyar
               nemes ifjakból egy száztagú testőrcsapatot alakított, az erdélyi országgyűlés által
               hozott törvényeket megerősítve visszasietett Magyarországba, a május 16-ra
               kihirdetett ónodi országgyűlést megnyitni.</p>
         </div>
         <div type="chapter">
            <head>Az ónodi országgyűlés</head>
            <p> Miként hajdan őseink a <hi>Rákoson,</hi> úgy<hi> Rákóczy
                  Ferenc</hi> is a szabad téren tartá meg amaz emlékezetes országgyűlést, mely
               Magyarország sorsa felett végleg volt intézkedendő.</p>
            <p>
               <hi>A körömi</hi> fenyéren voltak felütve a sátorok, amik tízezer
               harcos befogadására voltak szánva: egész megerősített tábor mintájára. A tanácskozás
               vége könnyen ütközetté is válhatott. <hi>Rabutin</hi> közel járt.</p>
            <p> A sátor-utcák közepette volt kifeszítve egy nagy ponyvakörönd, pompásan fellobogózva
               a rendek címeres zászlóival: ez volt az országgyűlés tanácskozási terme.</p>
            <p> Az Erdélyből érkező fejedelmet nagy pompával fogadták a szövetséges rendek. Királyi
               bevonulás volt az; a hajdankor minden fényűzésével: tarka egyenruhák, bogláros
               díszöltönyök, s mindennemű fegyverzet felvonulása. Maga a fejedelem királyvörös
               bársonymentében; a gyémántforgós fejedelmi süveggel fején, aranycsojtáros arab ménen
               lovagolt nemes testőrei közepette. Előtte a három csatamént a főudvarmester és az
               udvari főkapitány vezették.</p>
            <p> Minden ragyogott itt, csak a fejedelem arca nem.</p>
            <p> Tudva volt már előtte, hogy Magyarország összes vármegyéi között van egy, mely őt
               nem szereti. Ez <hi>Túróc.</hi>
            </p>
            <p> Ennek a megyének a rendei körlevelet bocsátottak ki valamennyi többi megyéhez,
               amiben a hadvezető kuruc főket vádakkal halmozzák el (jutott azokból a fejedelemnek
               is), s felszólítják őket, hogy térjenek a koronás király hűségére, s kössék meg vele
               a békét.</p>
            <p> Alig kapta meg <hi>Rákóczy Ferenc</hi> a „felséges úr” címet, azonnal
               tapasztalá, hogy sokkal nyughatatlanabb ülés esik a trónuson, mint a nyeregben. Amíg
               csak vezér volt, addig nem kapott mást, mint koszorúkat, dicsérő énekeket, amint
               aztán uralkodóvá lett, következett a keserűje a pohárnak.</p>
            <p> Már az erdélyi urak is nagyon megbánatták vele, hogy fel hagyta tenni a fejedelmi
               süveget. Az ideig kész hadsereget talált mindig Erdélyben; de amint fejedelemmé
               hagyta magát emelni, a <hi>méltsás</hi> urak azonnal elejbe tettek egy
               törvényt, melynek értelme szerint a földesurak erővel kényszeríthetik a jobbágyaikat
               a megyei munkához visszatérésre, akik engedelem nélkül sorakoztak a hadi zászlók alá.
               S amint ezt a törvényt a fejedelem aláírta, soha többet <hi>Pekry</hi>
               uram hadsereget nem tudott összegyűjteni Erdélyben. Jó volt ez a törvény a
               törökbúzának; de rossz a szabadság búzájának: arra nézve jégeső volt.</p>
            <p> Idehaza az ónodi gyűlésen pedig igazán meggyűltek a fejedelem bajai.</p>
            <p> A legnagyobb fejedelmi baj az <hi>országos költségvetés</hi> volt. Ez
               mindig a gyásznapok közé tartozik. Mert hadat üzenni körös-körül az egész világnak,
               az mindenkinek nagyon tetszik, lóra ülni, verekedni, az is sokaknak tetszik; hanem
               mikor arra kerül, hogy fizessük a hadsereget, az már senkinek sem tetszik.</p>
            <p> Hat esztendeje folyt már a szabadságharc, ezalatt hol negyvenezer, hol hatvanezer
               főnyi hadat kellett tartani <hi>Rákóczynak,</hi> azt fölfegyverezni,
               felruházni, lovakkal ellátni, ágyút, lőport, posztót mind külföldről hozatni. Erre
               sok pénz elment. <hi>Tizenötmillió</hi> forint ára <hi>rézpénz</hi> lett már forgalomba bocsátva. Nem is olyan nagy összeg hatesztendei
               háborúviselésre. De mikor a tekintetes Karok és Rendek vállait már ez a rézpénz is
               szörnyen nyomta. Nem akarták elfogadni adósságfizetésbe.</p>
            <p> A fejedelem aztán azt mondta nekik, hogy ha nem tetszik a rézpénz, vegyék elő az
               aranyat, ezüstöt: fizessenek adót. – Kétmilliót.</p>
            <p> Hajh, milyen ellenzék támadt erre! Hadakozni is meg adót is fizetni? Adót fizetni a
               szabadságáért? Hisz az adófizetés, az a rabszolgaság!</p>
            <p> De jó szerencsére akkor is voltak már hűséges mamelukok, akik az ónodi gyűlésen is
               leszavazták nagy többséggel az ellenzéket, aki soha „igen”-t nem mond: még <hi>Rákóczynak</hi> sem<hi>.</hi>
            </p>
            <p> A nagy többség meglett mind a rézpénz, mind az adó kérdésében.</p>
            <p> Azonban észrevehető volt az egész gyűlésben, hogy itt van egy párt, mely minden
               módon zenebonát, visszavonást keres; belekapcáskodik a fejedelembe, aki személyesen
               vezeté az országgyűlési tanácskozást. A hadakozó urak méltán haragudtak a téntás
               ujjúakra.</p>
            <p> Ilyen izgatott hangulat mellett nyílt meg a negyedik ülés, melyben a turóci körlevél
               került – a szó teljes értelmében – a „gyepre”.</p>
            <p> A fejedelem maga hozta azt elő, s felhívta <hi>Turóc megye</hi> jelen
               levő követeit, hogy álljanak elő, és mondják el, mi a panaszuk van vármegyéstül.</p>
            <p> Erre a két követ úr, <hi>Okolicsányi Kristóf</hi> és <hi>Rakovszky Menyhért</hi> kiállt a középre, a fejedelmi emelvény elé, melynek
               lépcsőin az első hadvezetők foglaltak helyet, <hi>Bercsényi Miklós,
                  Károlyi Sándor, Eszterházy Dániel, Andrássy István,</hi> a <hi>két
                  Ilosvay.</hi>
            </p>
            <p>
               <hi>Rakovszky</hi> volt a megye nevében nyilatkozó szónok. Hosszan
               beszélt és élesen. Elmondta, amit úgyis mindenki tudott, hogy a hadjárat mennyi
               pusztulással jár, a tisztek hogy garázdálkodnak, a népet hogy zsarolják, s hogy az a
               sok rézpénz már-már leszakítja az embernek a tarsolyát.</p>
            <p> A heves fejű tábornokok sok közbekiáltással szakíták félbe e szónoklatot; a
               fejedelem alig győzte őket elcsitítani; s mikor vége volt a beszédnek, ő maga felelt
               meg mind a hallott panaszokra, nyugodt vérrel adva elő, hogy biz ezek a bajok mind
               megvannak; de ezek együtt járnak a háborúviseléssel; azt pedig nem jókedvünkből
               viseljük, hanem hogy az országot felszabadítsuk még terhesebb iga alól. Viseljük is
               ezeket a bajokat mind közönségesen: a földművelő, a békés polgár a vagyonából hoz
               áldozatot, a katona pedig a véréből; s az egész ország áldozik nagy lelkesedéssel. De
               hogy valamennyi helyett mért panaszkodik éppen Turóc vármegye, aki ellenséget még, a
               futó Schlicken kívül, nem is látott, aki a hadjárat nyomorúságait még nem is érezte,
               s ha már panaszt akart emelni, mért nem fordult azzal egyenesen őhozzá, a
               fejedelméhez, mért lázítja vele a szomszéd vármegyéket visszavonásra? Vajon azt
               hiszi-e, amivel a császáriak nyíltan rágalmazzák őt, hogy a hadjáratból magának
               szerez kincseket? Hogy az ország aranyát, ezüstjét a maga tarsolyába rakja, s a
               népnek szórja a rézpénzt?</p>
            <p> Mikor elvégezte a beszédét a fejedelem, azt várta, hogy szóljon rá valaki. Azt
               várta, hogy az egybegyűlt rendek közül álljon elő, aki az ő híve, aki a szabadság
               ügyének bátor harcosa, s cáfolja meg a turóci követ vádjait, hogy indítványozza <hi>Turóc</hi> vármegye perbe fogatását, megfenyítését e perduellis
               merényletért. És hiába várta. Mintha zsibbadás lepte volna meg az egész országgyűlés
               nyelvét, olyan mély hallgatás támadt a szavára. Egyik ember a másiktól várta, hogy az
               szóljon.</p>
            <p> Nagy, hosszú csend után megszólalt a fejedelem, kimondva, hogy nagyon fáj neki a
               rendeknek ez a mély hallgatása, ő kéri, hogy mondjanak fölötte ítéletet, ő-e a bűnös,
               vagy a vádlói?</p>
            <p> Újabb kínzó nagy hallgatás követte felszólalását.</p>
            <p> Ekkor aztán egész lelke kitörő keserűségével fakadt e szókra <hi>Rákóczy:</hi>
            </p>
            <p> „Hát ezt érdemlettem-e tőled, szolgálataimért, oh haza? Életemet, véremet,
               hitvesemet, gyermekeimet, mindenemet feláldoztam, dicső eleim példája szerint, hajdan
               virágzó szabadságodért, és most ily hálát kelljen-e aratnom? Te látod, Istenem,
               szívem tisztaságát, te tudod, hogy nem a magam hasznát kerestem törekvéseimben.
               Inkább a sír borítson el, mint e gyanúsítást tűrjem. Édes hazám, ne engedd, hogy
               rajtam száradjon ez igaztalanság!”</p>
            <p> S azzal leszállva elnöki emelvényéről, kinyilatkoztatá, hogy vezéri tisztéről lemond
               és eltávozik.</p>
            <p> Erre aztán kitört a mély hallgatás fenekén lappangó vihar. Egyszerre minden arc
               lángba borult, az egész gyűlés felkiáltott, a turóci két követet szidalmazva; <hi>Klobusiczky</hi> útját állta a fejedelemnek, s erővel kényszeríté őt
               elnöki székébe visszatérni.</p>
            <p> A két turóci követ pedig csak állt ott a középen. A rendíthetetlen szónok <hi>Rakovszky</hi> még most is gúnyosan mosolygott s csak a bajuszát
               rágta; de követtársa, <hi>Okolicsányi</hi> nagyon elsápadt, s
               tekintetével ugyan keresgeté azt a nyílást a sátor ponyváján, amelyiken keresztül
               tágasabb a világ.</p>
            <p> Ez általános lárma-zajból <hi>Bercsényi</hi> recsegő hangja tört elő,
               mint a tárogatószó:</p>
            <p> „Hogyan, szövetséges Rendek, oly hálátlanok lennétek-e, hogy inkább távozni
               hagyjátok szabadítótokat, mintsem neki igazságot szolgáltassatok rágalmazói
               ellenében? Inkább, hogysem ez megtörténjék, haljanak meg ezek az árulók.”</p>
            <p> Az egész gyűlés azt kiáltá erre:</p>
            <p> „Inkább halál rájuk, mint miránk szolgaság!”</p>
            <p> Erre <hi>Bercsényi</hi> kirántja kardját, s<hi>
                  Rakovszkyt</hi> vállba sújtja vele; <hi>Károlyi</hi> Sándor másfelől
               a fejére csap a kardjával, a két <hi>Ilosvay</hi> végre összevissza
               kaszabolja a boldogtalant (a házszabályok ellenére). <hi>Okolicsányi,</hi> követtársa példáján megrettenve, fut a sátor nyílása felé, de
               odáig őt is csúful összeszabdalják, odakinn pedig a francia gránátosok kezébe jut,
               akik láncra verik.</p>
            <p> Benn a gyűlés-sátorban általános lett a zűrzavar; a jelen levő turóci nemeseket
               elkezdik ütlegelni, azok odamenekülnek kegyelmet kérve <hi>Rákóczyhoz,</hi> mire a fejedelem maga ránt kardot, s a hozzá menekült
               ellenfeleit saját testével védelmezi meg üldözőik ellen.</p>
            <p> Odakinn eközben még nagyobb lesz a zűrzavar. A katonák azt hallják, hogy <hi>Rakovszkyt</hi> megölték, a névhasonlat miatt azt hitték, a
               fejedelmet magát gyilkolták meg, s vad haraggal rohannak az országgyűlési sátornak:
               csak nagy nehezen sikerül a vezéreknek kinn és benn a rendet helyreállítani,
               úgy-ahogy tanácskozási formát adni a gyülekezetnek.</p>
            <p> Arra ott, <hi>Bercsényi</hi> indítványára, rögtön törvényszékké alakul
               az országgyűlés, s ítéletet hoz egy egész vármegye fölött, mely szerint Turóc
               vármegye élve elfogott követe, <hi>Okolicsányi</hi> lefejeztetik,
               holtteste fölött, a vérpadon, <hi>Turóc</hi> megye zászlója
               széttépetik, címeres pecsétnyomója összetöretik, tisztikara fogságra vettetik, s maga
               az egész vármegye a törvényhatóságok sorából kitöröltetik, s területén a szomszédos
               vármegyék osztoznak.</p>
            <p> E tragikus eset emlékére lett a késő korig <hi>Turóc</hi> vármegye
               tanácstermének hosszú asztala a szokott <hi>zöld</hi> posztó helyett
                  <hi>vörössel</hi> bevonva.</p>
            <p> Következett volna erre a napirendben a kérdések legsúlyosabbika, a koronás király
               trónvesztetté nyilvánítása.</p>
            <p> De <hi>Rákóczy</hi> nem tartá e fölötti tanácskozásra alkalmasnak ez
               izgatott hangulatot. Kérte, hogy halasszák el azt az ülés végére, mikor a harag
               minden szívekben elpihent, s ítélni tudnak a jövendő kockája felett hidegen,
               nyugodtan.</p>
            <p> Egy hétig a financiák rendezéséről beszéltek. Ez elég lehűtő tárgy, hogy még a
               vérittasság mámora is kijózanodjék tőle.</p>
            <p> Végre június 14-én (1707) került elő az indítvány, hogy Magyarország Ausztriától
               elszakadjon.</p>
            <p> A felolvasott indítványra ezzel a felkiáltással feleltek a rendek:</p>
            <p> „Eb ura a fakó!”</p>
            <p> Ezzel lett kimondva, hogy a koronázott királyt leteszik.</p>
            <p> Ezt végzésbe is tették és törvénycikkelyt hoztak róla.</p>
            <p> E végzésnek a királypárti magyarok, akik viszont <hi>Eszterházy Pál
                  nádor</hi> körül gyűltek össze, ellentmondtak: az egész <hi>ónodi</hi> országgyűlést törvénytelennek nyilvánították, s a trónvesztésről
               hozott törvényt a Turóc megyei követek levágása által előidézett terrorizmus
               szülöttének keresztelték.</p>
            <p> Ezzel pedig el volt égetve minden híd <hi>Rákóczy</hi> és a <hi>király</hi> között; most már csak egyetlen kulcs volt a jövendő
               titkaihoz: a kivont szablya.</p>
            <p>
               <hi>Az ónodi</hi> országgyűlés június 22-én oszlott széjjel.</p>
            <p> S augusztus hatodikán már <hi>Rabutin</hi> útban volt Erdély felé. Nem
               is tartotta fel odáig senki. <hi>Pekry</hi> uramtól pedig ott mehetett
               be, ahol akart. S azzal ott vége volt <hi>Rákóczy</hi> uralmának.</p>
            <p> Jól mondta azt egy magyar bölcs:</p>
            <p> „Hej, ha minden <hi>száj</hi> egy kerekes <hi>ágyú</hi>
               volna, akkor volnánk mi nagyon jól!”</p>
         </div>
         <div type="chapter">
            <head>Nagy urak játéka</head>
            <p> Létre lehetett volna hozni a békességet a magyar nemzet és I. József között, ha az
               európai diplomatiának a keze minduntalan benne nem lett volna a játékban.</p>
            <p> Nem jó pedig szegény embernek az ilyen nagy urak játékába belekeveredni, mert őrajta
               békülnek ki s vele fizettetik meg a játékdíjat.</p>
            <p> Egyfelől <hi>XIV. Lajos</hi> francia király biztatta rendes követe
               által <hi>Rákóczyt</hi> a szövetségével, de azt valósággal soha meg nem
               kötötte vele. Adott neki valami pénzsegélyt; de arra azt mondhatni, hogy „meghalni
               sok, megélni kevés”.</p>
            <p> A<hi> bajor király, XIV. Lajos</hi> szövetségese volt kijelölve, hogy
               a magyar koronát fejéré tegye, de se maga nem jött érte, se a kért hadtestet nem
               küldte Szilézián keresztül. Azt várta, hogy eléje vigyék.</p>
            <p> Most még egy harmadik pártfogója is akadt a magyar szabadságharcnak, <hi>I. Péter,</hi> muszka uralkodó. (Még akkor nem volt se „Nagy” – se
               „cár”.)</p>
            <p> Hinné-e valaki, hogy valamikor a magyar nemzet az orosz cártól várta a <hi>szabadságát? – Rákóczy</hi> alatt történt.</p>
            <p> A lengyelek (szokás szerint) két pártra voltak szakadva.</p>
            <p> Az egyik <hi>Szász Ágostont</hi> választotta meg királynak, a másik
                  <hi>Leszczinszky Szaniszlót.</hi>
            </p>
            <p> Az első a muszka uralkodóhoz folyamodott segítségért, a másik a svéd királyhoz, <hi>XII. Károlyhoz.</hi>
            </p>
            <p> Ekkor folytak le a két északi hősnek nevezetes harcai egymással. <hi>I. Péter</hi> ekkor azt az ajánlatot tette, hogy ejtse el mind a két uralkodó a
               maga királyjelöltjét, s emeljék <hi>Rákóczy Ferencet</hi> a lengyel
               trónra. Ő maga többször unszolva kínálta meg ezzel a fejedelmet, s a vele tartó
               lengyel párt is őt óhajtotta.</p>
            <p> De <hi>Rákóczy</hi> nem tudott hűtlen lenni a nemzetének adott
               esküjéhez, hogy hazája ügyét el nem hagyja, sőt minden erejével diadalra vezetni
               törekszik.</p>
            <p> Ő viszont azt a tervet ajánlotta <hi>XIV. Lajosnak</hi> és <hi>I. Péternek,</hi> hogy hagyják <hi>Szaniszlót</hi> a
               lengyeleknek, azután svédek, oroszok, franciák és magyarok kössenek szövetséget, s
               együtt támadják meg Ausztriát, vegyék el tőle Magyarországot, s ültessék a trónba a
               bajor királyt. Ő maga nem akar egyéb lenni, mint ami most, Erdély választott
               fejedelme.</p>
            <p> Akkor azután, ha ezzel készen lesznek, <hi>I. Péternek</hi> szabad
               kezet adnak, sőt magyarok és lengyelek segíteni is fogják, hogy az ozman hatalmat
               kivesse Európából, s Konstantinápolyig menjen.</p>
            <p> Mindenki beleegyezett ebbe a fényes tervbe, ami a világrésznek egészen más arcot
               volt adandó. Francia, orosz, lengyel, svéd, bajor buzdításaival sietett <hi>Rákóczyt</hi> terve megvalósítására ösztönözni.</p>
            <p> S mindez csak játék volt.</p>
            <p> Dehogy volt valakinek a nagy urak közül eszében a szegény magyar sorsát is felvenni
               a számításba; mind valamennyi egyenként csak azért akarta e vitéz nemzetet a harc
               mezején megtartani, hogy a maga önző céljához könnyebben eljusson.</p>
            <p> Csupán az egyenes lelkű, őszinte, a szabadságáért igazán rajongó, szívében minden
               önzés salakjától tiszta <hi>Rákóczy Ferenc</hi> vette a maga feladatát
               igazán szívére s készült annak megvalósításához maga, készíté a nemzetét előre egész
               komolysággal.</p>
            <p> Tanuld meg az ő példájából, magyar, hogy neked csak egy igazi őszinte barátod van a
               kerek világon, akit azonban mindig keresgetsz, sohasem találsz meg, mert ez az
               egyetlen jó barátod, saját magad…</p>
         </div>
         <div type="chapter">
            <head>A trencsini ütközet</head>
            <p> A diplomatikai játékban most egy új tromfot hívtak ki. Egyszerre azt az ajánlatot
               tették <hi>Rákóczynak,</hi> hogy hát a<hi> porosz király
                  fiát</hi> fogadnák el magyar királynak? Abban az esetben a<hi>
                  Brandenburgi</hi> szép csendesen visszahúzná a segédseregeit, amik eddig az
               osztrák császár mellett küzdenek, sőt a <hi>dán királyt</hi> rávenné,
               hogy ezredeit visszahívja Magyarországból (ahol azokat úgy is jól megnegyedelte már
               vak Bottyán). A porosz könnyebben nyújthatna kezet <hi>Rákóczynak</hi>
               Szilézián keresztül, mint a bajor Ausztrián át.</p>
            <p>
               <hi>Rákóczy</hi> kapott ez ajánlaton, mely mind rá, mind a
               szabadságharc ügyére nézve oly végzetessé leendett, s minden erejét összegyűjté, hogy
               a hadjáratot teljes sikerrel kezdhesse meg ezútttal az ország határán kívül
               Sziléziában.</p>
            <p> Ez az év (1708) csupán hadak gyűjtésével, s amellett kisebb portyázásoknál telt el.
                  <hi>Rákóczy</hi> Egernél gyakoroltatá a derékhadát, mely mind
               számra, mind felszerelésre nézve tekintélyes európai seregnek volt már nevezhető.</p>
            <p> Azonkívül egy dandárt elszakíthatott, hogy Erdélybe küldje <hi>Rabutin</hi> ellen; egy dandárja <hi>Bercsényivel</hi> a Garam
               mellett táborozott. <hi>Eszterházy Antal, Bezerédy, Kisfaludy</hi>
               alvezérek a dunántúl részt őrizték. <hi>Ocskay</hi> négyezer lovasával
               a Morva folyamnál nyugtalanítá a császári seregeket, s egy hatalmas várukat, amit
               akkor építettek a tartomány védelmére, egy váratlan rohammal karddal a kézben,
               elfoglalta, az ott összehalmozott kincsekben roppant zsákmányt ejtett: csak az
               ezüstöt nyolc szekéren hozta el. posztóval ellátta az egész seregét. Az osztrák
               derékhadat pedig, mely Pozsony táján és a Csallóközben vesztegelt, a dán segédhadakra
               várva, a <hi>vak Bottyán</hi> tartá ellenőrzés alatt. Ezeknek <hi>Starhemberg Miksa</hi> volt a fővezérük.</p>
            <p> Egy napon <hi>Bottyán</hi> húsz lovas kuruccal kiküldé <hi>Bornemisza János</hi> őrmestert kémszemlészetre Pozsony felé, hogy
               hoznának hírt az ellenség állása felől. – Ez a kuruc csapat keresztülbujdokolva a
               császári seregek valamennyi őrvonalán, amint Szempc és Sárfő között a nádasból
               kibukkan, egy ellenséges csapatot talál maga előtt, vasas németeket, számra
               körülbelül velük egyenlőt. – De nem számlálgatták a kurucok, hogy hányan vannak
               amazok, hanem nagy hajrával rajtuk rohantak, levágták, csak a velük volt előkelő
               tisztet hagyták élve. Azt hirtelen közrekapva, a nádasokon, berkeken keresztül
               visszavágtattak vele a fővezér főhadiszállására. Csak itt tudták aztán meg, hogy kit
               fogtak el? Az volt <hi>Stahemberg Miksa</hi> tábornok, az osztrák
               fővezér maga.</p>
            <p> Hejh, de nagy bolondságot követett el a vitéz <hi>Bornemisza
                  János</hi> azzal az ő hőstettével, hogy az ellenség fővezérét a tábora közepéből
               kihozta, hisz ennél a<hi> Starhemberg Miksánál</hi> rosszabb hadvezérük
               nem volt az osztrákoknak! Miért nem hagyta ott nekik?</p>
            <p> A bécsi főhaditanács aztán az elfogott jó jámbor <hi>Starhemberg
                  Miksa</hi> helyett odaküldé fővezérnek a már jó híréből eléggé bőven ismert <hi>Keister Siegebertet.</hi>
            </p>
            <p> Hát kellett ez nekik: a kurucoknak?</p>
            <p>
               <hi>Heister</hi> azután nem nyújtózott a medvebőrön, hanem hozzákezdett
               a hadműveletekhez.</p>
            <p> Legelőször is azon kezdte, hogy a kurucok legnyughatatlanabb és legvitézebb
               hadvezére, <hi>Ocskay László</hi> ellen kiküldé <hi>Viard</hi> tábornokot, aki viszont a császári vezérek egyik legjobbika volt, s
                  <hi>Ocskayt</hi> ezáltal a Morva határszélről visszavonulni
               kényszeríté a Vág-vonalig.</p>
            <p> Mind <hi>Rákóczy</hi> maga, mind <hi>Bercsényi</hi>
               panaszteljesen jellemzik a hadseregük állapotját s egész hadviselésüket a
               szabadságharc hatodik esztendejében. <hi>Bercsényi</hi> ezt írja <hi>Károlyi Sándorhoz:</hi>
            </p>
            <p> „Régen tudom én azt már, hogy mi nem hadakozunk, hanem vontatjuk a háborút;
               háborgatjuk ellenségünknek a szándékát, nem ellenezzük; panaszoljuk fogyatkozásainkat
               s magunk fogyatkozásainak panaszait sajnáljuk. Rosszaságát a had praesentiával
               fedezi: előbb fogy el prófontja, mintsem megeszi; előbb szakad mundérja, mintsem
               elkészül: előbb tudja okát, miért nem győzheti, mintsem reá indul. – Minden
               vigasztalásom abban, hogy a szomszéd Lengyelországban még több rosszat tapasztaltam a
               szabadság dolgaiban.”</p>
            <p> A főtisztek zúgolódtak, hogy <hi>Rákóczy</hi> miért nem viszi a
               derékhadat a császáriak ellen döntő ütközetbe, minek forgácsolja szét a haderőt
               dandárokra? Pedig a fejedelem bölcsen ismerte a maga népét a legfőbbektől a
               legalsókig. Tudta jól, hogy a kuruc had ezredenként, dandáronként csodavitézséggel
               tud verekedni. Egyes merész hadműveletre, ahol a haditervet a pillanat, a kedvező
               helyzet gyors felfogása adja, az ő alvezérei mind nagyon alkalmasak, de egy sincs
               közöttük, aki egy egész negyvenezer főnyi hadsereget döntő ütközetben vezényelni
               tudjon, aki egy nagyszabású csatatetvet ki tudjon dolgozni stratégiai részletekben; s
               maga a hadserege olyan elemekből áll, amiket ha valami közbe jött véletlen zavarba
               hoz, az egész sereg atomjaira oszlik azonnal széjjel.</p>
            <p> Különösen volt <hi>Rákóczynak</hi> egy szerencsétlen kétbalkezű
               alvezére, <hi>Pekry,</hi> aki akármit megfogott, az mind a két kezébe
               szakadt: ez veszté el Erdélyt is <hi>Rabutin</hi> ellen, s legközelebb
               ez hagyta magát tönkre veretni <hi>Viard</hi> által Szakolca mellett;
               de mert <hi>Bercsényinek</hi> kedves embere volt, mégiscsak rábízta <hi>Rákóczy</hi> a mezei lovasság vezényletét. Jobb lett volna, ha <hi>Ocskay Lászlót</hi> vonja magához; de arra meg <hi>Bercsényi</hi> haragudott. Azért ezt a Csallóközbe küldék, hogy <hi>Heister</hi> hadmozdulatait kísérje figyelemmel.</p>
            <p> Két nevezetes vára volt a császáriaknak a Vág mellett. Az egyik <hi>Lipótvár,</hi> amit I. Lipót építtetett akkor, mikor a törökök Érsekújvárt
               elfoglalták ennek az ellensúlyozására; a másik pedig <hi>Trencsin.</hi>
               Hatalmas vár akkoriban, még mostani félig rom állapotában is felséges építmény. Egy
               egész város, csupa palotákból. Innen osztotta hadjárati parancsait <hi>Róbert Károly</hi> ellenkirálya, <hi>Csák Máté,</hi> ki elég erős
               volt egyszerre két királlyal folytatni háborút. A kurucok a szabadságharc megkezdése
               óta ostromolták mind a két várat. – Lipótvár elfoglalásához már közel voltak, amidőn
               annak az ostromát a nagyszombati ütközet kimenetele félbehagyatta velük. De
               Trencsinnek még a lőtávolába sem jöhettek, annak a sziklaormai uralják az egész
               vidéket; azt csak kiéheztetéssel lehetett bevenni. De ezúttal Lipótvár is abban az
               állapotban volt, ott is a lovaikat lakomázták már fel a császári hadak, a kenyerük,
               rég elfogyott. <hi>Rákóczy</hi> ezt a várat akarta bevenni legelőbb,
               aminek a sáncai meg voltak már rongálva az ágyúi által. – Hanem a haditanácsban a
               főtisztek mind ellene voltak a tervének, azok mindenáron <hi>Viard</hi>
               tábornokkal akartak megmérkőzni, aki a kiéhezett Trencsin vár felszabadítására
               sietett Morva felől egész vonat élelmiszeres társzekerekkel.</p>
            <p> A fejedelem ráhagyta magát venni, hogy azzal az egész hadsereggel, ami a sziléziai
               nagy hadjáratra volt előkészítve, Trencsin felé vonuljon, ennek a várnak az
               újraélelmezését megakadályozni.</p>
            <p> Azonban ekkor <hi>Heister</hi> és<hi> Pálffy</hi> bán is
               előjöttek a Csallóközből, s szintén a szorongatott Trencsint igyekeztek hadseregükkel
               elérni.</p>
            <p>
               <hi>Bottyán</hi> és <hi>Ocskay</hi> a két lovasdandárral
               két oldalról közrekapta a császári sereget, s éjjel-nappal csapkodva, keserves
               küzdelmek között hajtotta maga előtt egész Vágújhelyig.</p>
            <p>
               <hi>Heister</hi> három tűz közé volt szorítva. Hátul <hi>Ocskay,</hi> oldalt <hi>Bottyán,</hi> előtte a Vág folyam, s
               azontúl <hi>Rákóczy</hi> egész nagy hadserege.</p>
            <p>
               <hi>Heister</hi> nem is azért igyekezett olyan lóhalálában Trencsin
               felé, hogy ott <hi>Rákóczyval</hi> ütközetet vívjon, hanem inkább
               azért, hogy kifáradt seregét a trencsini várágyúk oltalma alatt kipihentesse, míg <hi>Viard</hi> a várva várt élelmiszerekkel megérkezik.</p>
            <p> Amint azonban Vágújhelyre megérkezének, a fejedelem táborából átlopózott <hi>Pálffy</hi> bánhoz egy megbízott kémje. Egy cigányleánynak álcázott
               grófhölgy. Ugyanaz a <hi>Szunyoghyné,</hi> akit a Beckó vára ostrománál
               mint a várparancsnok kémét, a hajdúk elfogták, s meztelenre vetkőztetve hajtottak a
               táborba, amíg vezérük, <hi>Ocskay László</hi> ki nem szabadította
               kezeik közül s meg nem védelmezte a feldühödött harcosok ellen.</p>
            <p> A történetírók ennek a női bájakkal fölékesített démonnak a rovására teszik a magyar
               szabadságharc balvégzetű fordulatait. Ő csábította <hi>Ocskayt</hi> is
               az áttérésre <hi>Pálffy János</hi> üzeneteivel, aki generálisságot
               ígért neki a császáriaknál. Ő hozta hírül <hi>Pálffy</hi> bánnak, hogy
               minő helyzetben van a Vágon túl <hi>Rákóczy</hi> serege: hogy <hi>Bercsényi</hi> megneheztelt a fejedelemre, s a maga hadtestével oly
               messze vonult a főhad derekától, hogy alig van vele összeköttetésben, s hogy a Vág
               partján a fejedelem legszerencsétlenebb vezére, <hi>Pekry</hi> van
               fölállítva a legrosszabbul fegyelmezett mezei lovassággal. A fejedelem azt hiszi,
               hogy ezt a leggyöngébb csapatját igen jól megvédi a közbeeső Vág folyam, amin át
               lehet ugyan úsztatni lóháton; hanem az ottani terep nagyon alkalmatlan valami
               lovassági ütközet kifejlődésére. A Vág melletti lapály terítve van kavicstorlatokkal,
               amikkel a medrét gyakran változtató folyam hordja meg az ártereket, másutt
               áttörhetetlen fűzberkek tartják fel a rohamot; azután pedig összevissza tépett halmok
               és fennsíkok következnek, mély árkokkal, miket tán az özönvízi kataklizma ásott oda.
               Boszorkánytáncnak való hely, nem ütközetnek.</p>
            <p> Ámde <hi>Pálffy</hi> számítani látszott a kurucok jól ismert
               gyöngéjére. Rávette <hi>Heistert,</hi> hogy engedje őt a lovasságával
               átúsztatni a Vágon, s<hi> Rákóczy</hi> mezei hadait fölverni. <hi>Heister</hi> beleegyezett a merész kísérletbe, melytől azt az
               eredményt várhatta, hogy maga azalatt háborítatlan elvonulhat a derékseregével a Vág
               hídjáig, mely Trencsin alatt van verve.</p>
            <p> Az eredmény azonban végtelenül túlszárnyalta minden reménységét.</p>
            <p> Mikor <hi>Pálffy</hi> lovasezredei a Vágot átúsztatva, a
               fűzfarekettyésből egyszerre előtörtek, <hi>Pekry</hi> mezei hadait oly
               vak rémület szállta meg, hogy nem is gondolva az ellenállásra, felbomlott
               gyülevészben rohantak a világba veszedelmes ordítozással.</p>
            <p> Hiszen bár hagyta volna őket futni a fejedelem, amíg a világ kerítésébe ütik az
               orrukat. Az egész nyomorult mezei had nélkül is bízvást megfelelt volna ő a rendes,
               fegyelmezett hadseregével <hi>Pálffy</hi> és <hi>Heister</hi> hadainak. Azonban attól tartott a fejedelem, nehogy ez a nagyszájú
               had a maga vészordítozásával a többi tábort is felkavarja, s vak rohamában
               rendetlenséget hozzon a felállított gyalogezredek közé. Ennek akarta elejét venni. És
               ez volt a balvégzete.</p>
            <p> Egy lovasezredét rögtön <hi>Pálffyék</hi> visszaverésére rendelé, ő
               maga pedig lovát sarkantyúba kapva odavágtatott <hi>Pekry</hi> futó
               hada közé, hogy azt hatalmas szavával visszaterelje.</p>
            <p> Bizony rossz szakács a sors! Jól főz, de rosszul tálal! Mikor Rá<hi>kóczy</hi> Nagyszombatnál a dragonyosai élén be akart vágtatni az ütközetbe, hogy
               a harcrendet helyreállítsa, akkor nem kellett volna a kísérőinek belekapni a lova
               zablájába és őt visszatartani; hiszen csak ellenséggel volt dolga, azt karddal
               megverhette. Hanem inkább Trencsinnél kellett volna <hi>Rákóczy</hi>
               lova kantárát megfogni <hi>Vay Ádámnak,</hi> hogy ne távozhassék vezéri
               helyéről. Megfordítva történt.</p>
            <p> Az előrevágtató fejedelem útjában találta azokat a veszedelmes mély árkokat, amik a
               terepet átszeldesik, kettőn átugratott a lovával, a harmadik szélesebb volt, minthogy
               ló szöktében a túlsó partjára átkaphatott volna, s ez belebukott lovasával együtt a
               kétölnyi mély árokba: a fejedelem a veszély pillanatában féloldalra vetette magát, s
               ezzel kikerülte az agyonzúzást, de mégis oly ütést kapott a bal szeme táján a fejére,
               hogy ájultan maradt ott.</p>
            <p> Az elementum volt az ellensége, aki összetörte.</p>
            <p> Kísérői hirtelen kiszabadíták a lova alól, mely nyakát szegte az eséstől, s úgy
               hozták őt elő véres arccal. Azt sem tudták, él-e?</p>
            <p> Amint aztán a hadak meglátták, hogy a fejedelmet véres fővel hozzák a csatából:
               akkor egyszerre elvesztette mindenki a lelkét. „Elesett Rákóczy! Halva a fejedelem!”
               Ez a rémkiáltás zúdult végig az egész táboron, s ez az egy szó elég volt, hogy mint a
               kakasszó egy egész kísértettábort, a felkelő sereget a világba szétűzze.</p>
            <p>
               <hi>Heister,</hi> látva az ellentáborban az eszeveszett bomlást, maga
               is egész erejével átkelt a Vágon, <hi>Pálffy</hi> bán művét
               befejezni.</p>
            <p> A kuruc lovasság, mely a fejedelem vezénylete alatt állt, elfutott világgá,
               otthagyta az ágyúit; csak a gyalogság állta még a harcot. A hajdúk és <hi>Winkler</hi> meg<hi> Czelder Orbán</hi> német ezredei
               védték a csatatért s a zászlók becsületét késő estig az egész császári sereg ellen;
               háromezer maradt belőlük halottan: vitézségük tanúja. Későre megérkezett <hi>Bercsényi</hi> is a bódult csatába, de csak azért, hogy ő is kapjon
               egynéhány kardvágást, s utoljára karddal a kezében vágjon utat magának a menekülésre,
               alig kísérve egypár száz lovasától.</p>
            <p> És ez alatt a harc alatt – alig pár óra járásnyira – ott mulatott <hi>Ocskay László</hi> és valamennyi kuruc vitéze a Sándorok kastélyában. Nem is
               álmodott róla, hogy a szomszédjában nagy ütközet folyik. Hisz azt a tizennégy ágyút,
               amit a császáriak elvettek <hi>Rákóczyéktól,</hi> még csak egyszer sem
               sütötték ki az ütközet alatt: ágyútüzelés nélkül lett megvíva az egész eldöntő harc.
               Ha csak egyetlenegyszer megdördültek volna a kurucok ütegei, <hi>Ocskay, Bottyán</hi> rögtön ott termettek volna. Így <hi>Ocskay</hi> csak a dáridó közepette véres fejjel berohanó <hi>Bercsényitől</hi> tudá meg, hogy oda az ütközet, oda a hadsereg, a dicsőség, a
               haza, minden! Maga a fejedelem is súlyosan megsebesült és menekül, ki tudja
               merre?</p>
            <p> Erre a hírre aztán <hi>Ocskaynak</hi> a dandára is abbahagyta a
               táncot, felugrott a lovára – s futott a többi után. Alig tudott annyit összeszedni
                  <hi>Ocskay</hi> belőlük, hogy a fejedelem üldözésére előrohanó <hi>Pálffy</hi> vérteseit visszaverje velük.</p>
            <p> De másfelől <hi>vak Bottyán,</hi> megtudva a nagy veszedelmet, még
               azon éjjel odarohant a maga jól fegyelmezett csapataival az elveszett csatatérre, s
               megvédve a futó tábort, megakadályozá annak végmegsemmisülését.</p>
            <p> A fejedelem megsebesülve érkezett Nagytapolcsányba. Egy bolond hant, egy darab holt
               agyag ütötte meg ily iszonyúan!</p>
            <p> Milyen rettenetes mély árok az ott! Magyarország függetlensége van benne
               eltemetve.</p>
         </div>
         <div type="chapter">
            <head>Hősök után árulók</head>
            <p> Azt írja <hi>Rákóczy</hi> maga a trencsini ütközetről:</p>
            <p> „Soha vereség nem volt annál gyalázatosabb és szerencsétlenebb következésű.”</p>
            <p> Elveszett benne a fejedelmi sereg legjobb gyalogsága, tizennégy ágyúja, elveszett a
               sziléziai hadjárat, a porosszal való szövetség; de ami legsajnosabb vesztesége volt:
               odalett a hit a szabadság zászlóinak diadalában.</p>
            <p> A trencsini szerencsétlen ütközet után egymást követve hullongtak el a fejedelem
               mellől azok a hívei, akik eddig megannyi villám voltak a kezében. A villámot is meg
               lehet fogni – arannyal.</p>
            <p>
               <hi>Révay</hi> föladta Nyitra várát <hi>Heister</hi>
               puszta megjelenésére. <hi>Ocskay László, Pálffyval</hi> összebeszélve,
               el hagyta magát fogatni egész ezredével (aminek egy csapatja fegyverrel vágta ki
               magát az árulás rakta kelepcéből), s azután császári generálissá lett, s labanccá
               esketett hajdani lovashada élén segíté pusztítani a magyar városokat – <hi>Bezerédy</hi> az egész rábízott dandárt át akarta vezetni a
               császáriakhoz. Az árulás terjedt, mint a dögmirigy.</p>
            <p> Hasztalan ütötte vissza a bosszúálló pallos az árulók verte sebeket, <hi>Bezerédy, Ocskay, Botka</hi> levágott fejei a pózna hegyére tűzve
               hasztalan hirdeték, hogy mi jutalma van az árulásnak: a levegőben volt az már.</p>
            <p> Még egyes dandárvezetők harcoltak vitézül. <hi>Eszterházy Antal,</hi>
               a trencsini veszteséget megbosszulni, áttört Ausztriába, s kényszeríté <hi>Heistert</hi> a Dunántúlra visszavonulni, s azalatt <hi>Jellasich György</hi> vicebánt horvát seregével összetörte, magát a
               vezért is megölte. <hi>Balogh Ádám</hi> másfelől ötezer rácot, <hi>Fluck</hi> német ezredével együtt szétvert és levágott a Kölesd
               melletti véres ütközetben. <hi>Bottyán</hi> a maga pénzét osztva
               széjjel, összegyűjté a Trencsinnél szétvert kuruc had töredékeit, s azokkal <hi>Heistert</hi> Szakolcánál megverte, s meghódolt városokat újra
               visszafoglalt. Érsekújvárt pedig vitézül megvédte <hi>Csajághy</hi> a
               császári ostromló sereg ellen, s kényszeríté azt gyorsan odább vonulni. <hi>Károlyi Sándor</hi> is győzedelmeskedett Erdélyben Mezőmadarasnál, s
               sok várat visszafoglalt. – Mind nem volt ez már se haszon, se vigasztalás. –
               Valamennyi apró győzedelem nem nyomta le az egy trencsini veszteséget.</p>
            <p>
               <hi>Rákóczy</hi> minden emberének a homlokáról azt olvasta le, hogy nem
               bánnák, ha vissza lehetne nyelni az „eb ura a fakót”.</p>
            <p> Összehívta a szövetséges rendeket országgyűlésbe Sárospatakra, s előhozatva <hi>Tolvay Gábort,</hi> az ítélőmestert, akit a császáriak az ónodi
               gyűlés előtt békeföltételekkel küldtek le hozzá; kit akkor a kurucok ki se
               hallgattak, hanem tömlöcre vetettek; most onnan kihozatta, s visszaküldé azzal az
               üzenettel, hogy ő és hívei hajlandók a királlyal békét kötni: csak az ország
               szabadságainak biztosítására kívánnak angol és hollandi kezességet: Erdély önálló
               fejedelemségét nem kívánják már: beérik vele, ha az erdélyi fejedelem olyan függésben
               lesz a magyar királytól, minővel a birodalmi fejedelmek vannak az osztrák
               császártól.</p>
            <p> Hej, ha ezt a jobbik eszét akkor vette volna elő a fejedelem, amikor felesége és a
               nénje édes csókjai kérték rá, és nem akkor, amidőn <hi>Ocskay,
                  Bezerédy</hi> júdáscsókjai megégették a száját: milyen szép sikere lett volna
               annak.</p>
            <p> Hanem hát akkor ezt nem tehette: nem, a saját magyarjai miatt. Akkor ők kemények
               voltak. Most meg egyszerre nagyon is puhák lettek.</p>
            <p> Rájuk illett ez a mondás: „aut timet aut tumet” (vagy fél, vagy forr). Mikor győz,
               akkor a tengert is át akarja gázolni, mikor meg veszt, akkor a pocséta előtt is
               leül.</p>
            <p> *</p>
            
            <p> Erre a mostani békeajánlatra azzal felelt a királypárt, hogy a maga részéről a nádor
               által hívatott össze országgyűlést Pozsonyba, s ez az országgyűlés <hi>Rákóczyt</hi> és <hi>Bercsényit felségárulóknak,
                  honellenségeknek</hi> nyilvánította. – Ez volt a „nota Rákóczyana”. A magyar
               corpus jurisban olvasható törvénycikk, mely Rákóczyt és híveit a hazából száműzi.</p>
            <p> Fájdalmasabb seb minden fegyverütötténél.</p>
         </div>
         <div type="chapter">
            <head>A romhányi ütközet</head>
            <p> A szabadságharc ügye feltarthatatlanul hanyatlott mind alább. Egyik vereség a
               másikat érte, s minden vereségnek egy hűség felmondása lett kísérője.</p>
            <p> Elveszett a dunántúli rész; <hi>vak Bottyán</hi> hasztalan kísérté meg
               azt visszafoglalni. Öreg volt már. A sors azt az irgalmat tette vele, hogy nem
               engedte neki megérni nemzete bukását. Egy diadalmas ütközet után, melyben a rácokat
               megverte, hirtelen megütötte a szél. A százkarú óriásnak legerősebb karja szakadt le
               benne.</p>
            <p> S a többi karjai is egyre fogytak. <hi>Andrássy István</hi> tábornok
               (a győrvári diadal hőse) feladta <hi>Lőcsét</hi> a császáriaknak; azt a
               hatalmas várost, melynek lakossága leghívebb népe volt a szabadságharcnak, ahol <hi>Rákóczynak</hi> ágyúöntödéje, fegyverraktára volt. Feladta azt, egy
               kis asszonyi cselszövénnyel behálózni hagyta magát.</p>
            <p> A többi szepesi városok aztán mind utánaestek.</p>
            <p> Még egy szövetségese is ellene fordult <hi>Rákóczynak,</hi> a
               tizenhárom szepesi város grófja, <hi>Lobumirszky,</hi> ez is az
               osztrákok mellé adta a lengyel ezredeit. Ezzel Felső-Magyarorság is el lett
               vesztve.</p>
            <p> Most végtére <hi>egy harmadik</hi> harcoló fél jelent meg a küzdők
               között, a legfélelmesebb ellenség, vagy kibékítő, ahogy inkább szeretjük nevezni. Ez
               a hadviselő hatalom – <hi>a keleti pestis.</hi>
            </p>
            <p> Hejh, mikor ez a hatalmas úr odadobbant közéjük, hogy futottak előle magyarok,
               németek, ki keletnek, ki nyugatnak! <hi>Bercsényi</hi> rémületében a
               tábort is elhagyta. Az a heves fejű ember, aki a fél világ haragjától sem félt, ettől
               a láthatatlan ellenféltől úgy meg volt rettenve, hogy egyik pusztáról a másikra
               bujdokolt előle.</p>
            <p>
               <hi>Csak Rákóczyt</hi> nem rémíté meg még ez a vész sem.</p>
            <p> Most az országos rémület közepette akarta megmutatni, hogy nem fél a balsorsnak
               semmi öldöklő angyalától.</p>
            <p> Hirtelen összegyűjté azokat a hadait, amiket még a dögmirigy réme haza nem
               kergetett, zsoldjába fogadta a<hi> svéd királynak</hi> e<hi> pultavai</hi> ütközetből a magyar határig menekült kétezernyi
               dandárját, s azokkal és <hi>Károlyi Sándor</hi> kuruc lovasságával
               bátran rajtahajtott <hi>Sickingen</hi> tábornokra, ki a császári
               derékhadat vezette. Ez előre értesült jöttéről, s szemközt jött reája. <hi>Romhánynál</hi> találkozott a két sereg, egy mocsáros patak előtt.
                  <hi>Rákóczy</hi> seregei mindenütt diadalmasan ütköztek meg a
               császáriakkal, a svédek és lengyelek beszorították <hi>Sickingent</hi>
               a nádas mocsárba, s már a hintaját is elvették, társzekereivel együtt, <hi>Károlyi Sándor</hi> pedig a rácokat aprította össze, a vezérüket is
               elfogta. Ekkor a már megnyert csata közepette nagy trombita- és dobszó támad a magyar
               sereg háta mögött Vadkert felől. A kurucok meglepetve húzódnak a patak partjára
               vissza, hadirendben várva a támadást.</p>
            <p> Ezalatt <hi>Sickingen</hi> a vert hadaival háborítatlanul húzódik el a
               csatatérről, senki sem üldözi. – Mikor aztán a nyárfaerdőből előjön a nagy riadallal
               közelítő ellenség, akkor látják, hogy az csak egy század részeg dragonyos,
               legrészegebb a kapitányuk maga, egy <hi>Migli</hi> nevű olasz, akik a
               szomszéd Vadkertben tivornyázva, amint az ágyúzást meghallák, kótyagos fővel
               nekirohantak, fújták a trombitát, ütötték a dobot, mintha egész hadsereggel jönnének
                  <hi>Rákóczynak</hi> a hátába. Ezek állították meg az egész
               ütközetet.</p>
            <p> Nevetni lehetett azon!</p>
            <p> Hanem ezzel a nevetéssel be is volt rekesztve az egész hadjárat komolysága.</p>
            <p> Több igazi csatát nem vívott <hi>Rákóczy</hi> a magyar földön. Egyik
               rossz hír a másik sarkára hágott. Az alvezérek feladták az erős <hi>Érsekújvárt;</hi> a dicsteljes <hi>Egervárát;</hi> a megvíhatatlan
                  <hi>Murányt.</hi> Csak <hi>Munkács</hi> maradt még:
               ugyanaz az utolsó erősség, amit a dicső <hi>Zrínyi Ilona,</hi> a
               Tököli-hadjárat végpontjaként, oly hősi lélekkel védelmezett. Hadvezéreinek seregeit
               mindenütt szétverték, azoknak a romjaiból még csak <hi>Károlyi
                  Sándor</hi> tudott a Tisza mögött egy tizenkétezernyi haderőt összegyűjteni. Ez
               volt a szabadságharc utolsó tábora.</p>
         </div>
         <div type="chapter">
            <head>A szatmári békekötés</head>
            <p> Tizenkétezer harcos, akinek a szíve láng, akarata acél, még mindig elég erős tábor,
               hogy egy országosan gyűlölt ellenség kezéből a diadalt egy kétségbeesett végcsatában
               kicsikarja.</p>
            <p> A bécsiek ezt a lángot is ki tudták oltani, ezt az acélt is meglágyítani. Egyszerre
               letették <hi>Heistert</hi> a fővezérségből, a kegyetlenkedőt, a nemzet
               ellenségét, a protestánsok üldözőjét, az országpusztítót, s helyébe tették <hi>Pálffy János</hi> tábornagyot, a magyart, az engesztelőt, az eszes
               diplomatát.</p>
            <p> Ez aztán azt a tábort, akit elődei le nem tudtak győzni karddal és ágyúval, legyőzte
               egy szál vesszővel, a béke olajágával.</p>
            <p> Harc helyett értekezést kezdett <hi>Rákóczy</hi> fővezérével, <hi>Károlyi Sándorral. A fejedelem tudtával történt ez.</hi>
            </p>
            <p> Majd <hi>Rákóczy</hi> maga is összejött <hi>Pálffyval,</hi> s késő éjig értekezett vele. <hi>Pálffy</hi>
               biztosítá őt a király kegyelméről, ha ezt <hi>Rákóczy</hi> maga fogja
               kérni levelében.</p>
            <p>
               <hi>Rákóczy</hi> visszament táborához, s elmondá a főtisztjei előtt <hi>Pálffy</hi> ajánlatát: sűrű könnyhullatások közt. A tanácskozás
               eredménye az lett, hogy <hi>Rákóczy</hi> megtörte büszke lelkét, s
               levelet írt a királyhoz, melyben nemzetének igazságot, magának és híveinek kegyelmet
               kért tőle.</p>
            <p> „Indítsa erre Felségedet az igazság és kegyelem, a trónok e támaszai.”</p>
            <p>
               <hi>Rákóczynak</hi> megesett a szíve a vele együtt bujdosók nyomorán.
               Így ír ő maga: „A szánakozás érzelme soha életemben nem hatott lelkemre élénkebben,
               mint ezen másfél napi utam alatt… A földet már hó borítá. Az alvidékről kibujdosott
               asszonyok szekereinek hosszú soraival találkozván, kik sírva nyújtják felém kezeiket
               és zokogva biztosítának a maguk s férjeik hűségéről, csak fedelet s élelmet kérve a
               maguk számára; a hidegtől didergő gyermekeik sírással tölték el a szekereket, melyek
               a félig fagyott sárban alig mozdulhatának. Mélyen meghatott állapotuk, s tettem
               érettük, amit lehetett”.</p>
            <p>
               <hi>Rákóczy</hi> a királyhoz írt levelének eredményét nem várta be az
               országban. Február derekán kiment Lengyelországba, <hi>Károlyira</hi>
               bízván a királlyal való béke megkötését.</p>
            <p> És azután sohasem látta meg többé hazája kék hegyeit.</p>
            
            <p> A királyi határozás leérkezett, amiben <hi>Rákóczy</hi> fejének és
               jószágainak biztosítva lesz a kegyelem, párthívei amnestiát kapnak, az ország jogos
               törvényei, jogai és szabadságai helyreállíttatnak.</p>
            <p> Ez okmánnyal felkereste <hi>Károlyi</hi> a fejedelmet
               Lengyelországban. A királyi leirat s a magyarok kívánságai tárgyalása végett
               Szatmárra hívtak össze országgyűlést.</p>
            <p> Szomjazta már az egész ország a békét.</p>
            <p> S akik annak megkötése fölött alkudoztak, maguk is magyarok voltak mind a
               ketten.</p>
            <p> Ez alkudozás alatt hirtelen meghalt <hi>I. József</hi> király; ifjú
               korában ragadta el a himlőragály.</p>
            <p> Ez sietteté a béke megkötését. <hi>Pálffy</hi> félreveté az özvegy
               királyné levelét, <hi>Károlyi</hi> a Rákóczyét, s azzal véget vetve
               minden húzás-halasztásnak, a fegyverszünet utolsó napján aláírták a békeszerződést. A
               magyar urak közül százötvenegyen.</p>
            <p> E békeokmány tíz pontja szerint: <hi>Rákóczynak</hi> minden birtoka
               visszaadatik, hasonlóul kegyelemben és jószág-visszaadásban részesülnek minden hívei,
               a vallásszabadság helyreállíttatik, az özvegyek és árvák elkobzott birtokai
               visszaadatnak, a tett károk kölcsönösen helyrepótoltatnak, Magyarország és Erdély
               jogai szentül és sértetlenül fenntartatnak, egyebekről az egybehívandó országgyűlés
               intézkedik.</p>
            <p> E békeokmány a <hi>majtényi</hi> síkon lett felolvasva a hadi rendben
               felállított tizenkétezer főnyi had előtt. Hallgatva egyeztek bele. És azután
               mindannyian lerakták a fegyvert, mellyel tíz éven át annyi dicsőségen és
               viszontagságon keresztül védelmezték szabadságuk és nemzetük ügyét.</p>
            <p> Azt a négyszögű tért, ahol e fegyverlerakás végbement, körülárkolták, s úgy áll az
               ott most is a sík róna közepette, benőve vad bozóttal; körüle a kalászos róna, maga
               egy sötét folt az arany síkság közepén, egy darab senkiföldje. A fák elvadult gesztje
               örök sötétet tart fölötte, és soha senki egy vándorbotot sem vág le azoknak a
               sarjaiból…</p>
         </div>
         <div type="chapter">
            <head>Rodostó</head>
            <p> Mi van még hátra: – Elfeledtetés.</p>
            <p>
               <hi>Rákóczy</hi> sohasem fogadta el a szatmári frigykötésben számára
               biztosított kegyelmet.</p>
            <p> Tiltotta őt ettől az<hi> emlékezet</hi> és a <hi>remény.</hi>
            </p>
            <p> Annak az emléke, hogy ő nemrég fejedelme, uralkodója volt ennek az országnak,
               hadseregek vezére, királyok, császárok szövetségese és ellenségese, nemzetének
               bálványa, elleneinek félelme, ki törvényeket hozott, háborúkat üzent, ki egy szomszéd
               ország fényes koronáját utasította vissza azért, hogy hazájához hű maradjon, ez az
               emlék örök sorompó volt az útján keresztül, mely út a kibékült Magyarországba
               visszavezetni tárult eléje. Neki csak zászlóval a kezében lehetett ide visszatérni, a
               „libertas” zászlóval. – Lerakták azt már. – Jól volt lakva az egész nép
               „libertás”-sal, siettek belőle garasokat veretni.</p>
            <p> S a visszatiltó emlékhez járult a tovacsalogató reménység. Ez a csalfa délibáb, mely
               tengert ígér, s homokpusztát ad, majd amott veté föl csalóka ábrándképeit az örökké
               hívő, rajongó, a hitéhez mindig hű nagy szellem előtt. Francia király, muszka cár,
               török szultán, lengyel király egyre hitegette a bujdosó fejedelmet: királyi szavakra
               nagy terveket épített, szelekre felhőket.</p>
            <p> Lengyelországból Frankhonba bujdosott, Frankhonból az osztrák-török háború
               kitörésekor elcsalogatták Konstantinápolyba.</p>
            <p> Mindenütt szeretve és magasztalva volt <hi>mint ember.</hi>
            </p>
            <p> Személyét így írja le kortársa, a francia <hi>Saint-Simon:</hi>
            </p>
            <p> „Rákóczy igen magas termetű, nem túlságosan erős testű, de nem is elhízott, izmos,
               arányos növésű, tekintete nemesen parancsoló, de minden durvaság nélkül, arca
               kellemes, bár tatár jellegű. Társalgásában nem bőbeszédű, de okos, szerény, óvakodó,
               amellett méltóságteli, legkisebb hiúság nélkül: tapasztalatait jól adja elő, de
               magáról sohasem beszél. Igen becsületes, igazságos, őszinte, egyszerű, rendkívül
               bátor; és igen kegyes, istenfélő, anélkül, hogy azt akár mutogatná, akár rejtegetné.
               Titkon sokat ad a szegényeknek. Háza rövid időn igen népessé lett, s abban ő az
               erkölcsiséget, a kiadásokban a pontosságot és gazdálkodást szigorúan követelte, de
               mindig nyájassággal. Ő igen jó, szeretetreméltó és kellemes ember volt; s miután őt
               valaki ily közelről ismerte, csodálkozott rajta, hogyan lehetett ő valaha egy nagy
               párt vezére, és miként üthetett annyi zajt a világban?”</p>
            <p> A jó Saint-Simonnak a magyar nemzet tízéves szabadságharca nem több, mint „annyi
               zaj!”</p>
            <p> Quel bruit pour une omelette! (Mennyi zaj egy tojáslepényért!)</p>
            <p> XIV. Lajos halála után elhagyta az udvart <hi>Rákóczy, s
                  Gross-Boisba,</hi> a camalduli barátok házába vonult. Ott is csak jótékonysággal s
               nemzete sorsa fölötti tervezgetésekkel foglalkozott.</p>
            <p> A francia udvar fényét csak akkor kereste föl ismét, midőn <hi>Nagy
                  Péter</hi> cár ott járt, ki őt ott is mindenek fölött kitüntette.</p>
            <p> Az osztrák-török háború e nyugalmából is kizavarta.</p>
            <p> Még egy uralkodó hátra volt, aki az ő nagy lelkét játéklabdául felhasználja: a török
               szultán. Most az küldött neki ezüst tokba rejtett aranypecsétes levelet, melyben
               felhívja őt szövetségesének, ígér neki milliókat hadseregfogadásra: erdélyi
               fejedelemséget, Magyarország felszabadítását.</p>
            <p>
               <hi>Rákóczy</hi> ki hagyta magát csalogatni grosbois-i kedvenc
               üvegházai közül, hol délvirágjainak élt, s útra kelt Konstantinápolyba. De mire a
               gálya kikötött vele a Bosporusban, akkorra már a szultán hadseregét Nándorfehérvár
               alatt tönkreverte <hi>Savoyai Jenő</hi> és <hi>Pálffy
                  János bán,</hi> s<hi> Rákóczy</hi> csak a békealkudozásra érkezett
               meg.</p>
            <p> Azt meg is kötötte a két császár <hi>Passarovicban,</hi> s abban a
               törökök <hi>Rákóczyról</hi> éppen úgy megfeledkeztek, mint a franciák a
               magukéban. Csak annyiban mégsem feledkeztek meg róla, hogy az osztrák követ
               kívánatára a szultán <hi>Rákóczyt</hi> és a mellé csoportosult magyar
               vezéreit <hi>Rodostóba</hi> küldé tanyázni.</p>
            <p> Az osztrák követ tulajdonképpen <hi>Rákóczy</hi> és társai kiadatását
               követelte a töröktől, de ez azt megtagadta. <hi>Rákóczy</hi> dicsérve
               emlékezik meg erről emlékiratában: „A törökök ekként a világi barátságnál többre
               tartják a törvényt, míg a keresztyén fejedelmek a törvényt a barátság miatt rám nézve
               megsértették.”</p>
            <p> Itt élte le egyhangú napjait a nagyszellemű honfi. „Egy klastromban nincs nagyobb
               rendtartás, mint a fejedelem házánál”, írja felőle hű kamarása, <hi>Mikes Kelemen,</hi> s elmondja, hogy a nap minden órájában mivel foglalkozik a
               fejedelem; ír, olvas, fúr, farag, esztergályozik, virágokat ápol. De hát az a munka,
               amit nem lát senki, mit a lélek végez: a nagy, nehéz tervek, miket minden fordulata
               az európai államviszonyoknak halomra dönt, s a másik megint újraépít?</p>
            <p> Végre mint egy egész ólomtenger borul terveire az általános békevágy egész
               Európában. A világrész ki van fáradva. De senki jobban, mint a magyarok. Mindenki
               siet Bécs felé, a királyi kegy kisütő napfényében melegedni. Rongyait foltozza,
               sebeit kötözgeti az egész ország: nem gondol a dicsőségre.</p>
            <p> És eközben a fejedelem egymás után látja maga mellől sírba szállni azokat, akik még
               hívei maradtak. <hi>Amazok</hi> elszálltak fölfelé: nem az égbe, hanem
               Bécsbe; <hi>ezek</hi> leszálltak a földbe. <hi>Eszterházy
                  Antal, Horváth Ferenc,</hi> majd a törhetetlen <hi>Bercsényi</hi>
               nagyszellemű nejével együtt. <hi>Rákóczy</hi> mind jobban magára
               marad.</p>
            <p> Még egy örömsugára villan fel sorsának, <hi>György</hi> fia meg tudott
               szökni Bécsből, az udvar fényéből, s kalandos utakon át elvergődött az atyjához.
               Felkereste a bukott nagyságot: a kísértetek vezérét, a halottak fejedelmét, a
               felhővárak urát, hogy szomorú számkivetése magányát megossza vele. Milyen aranyszíve
               volt ennek a fiúnak!</p>
            <p> És mit csináltak belőle a bécsi gondnokai! El hagyták butulni. Nem tanult semmit,
               még írni sem tudott, elfelejtett magyarul, csak egyet nem felejtett el: azt, hogy ő
                  <hi>Rákóczynak</hi> a fia.</p>
            <p> A fejedelem elküldte őt Párizsba, hogy neveljék művelt emberré. Ott aztán jól
               kinevelték: adtak neki legelőbb is szép fiatal kéjarát. Hova tűnt el, hol pusztult
               el, kedvesével együtt? Azt senki sem tudja megmondani.</p>
            <p> Aztán újra felkavarodott az egész világ. Francia, spanyol és olasz szövetkezett az
               osztrák császár ellen. <hi>Rákóczy</hi> újra remélt.</p>
            <p> „Mi csak remélünk, remélünk, mindaddig, míg csak meg nem halunk, írja <hi>Mikes Kelemen</hi> a rodostói magányban. Szegény urunk, amit a
               pennával tehet, el nem mulasztja. Eleget ír mindenfelé; mert mi olyanok vagyunk, mint
               az evangéliumbeli beteg, aki harminc esztendeig volt a Bethesda tó partján, várván,
               hogy valaki belevesse a vízbe, mikor az angyal felzavarta.”</p>
            <p> Az Isten megkímélte őt még egy keserű csalódástól. A tavasz első virágaitól
               megüzente neki, hogy örök hazájában <hi>várják!</hi> Még nem volt
               hatvanéves, mikor meghalt.</p>
            <p> Végrendeletében azt hagyta meg, hogy szívét küldjék el Franciaországba, a grosbois-i
               szerzetesek kolostorába, tetemeit pedig temessék el anyja mellé.</p>
            <p> Így történt.</p>
            <p> Mikor <hi>Zrínyi Ilona</hi> sírját felbontották, már akkor a dicső
               asszony porrá volt válva, csak a koponyáját lelték meg. Azt odatették a fia
               koporsójába, annak a keblére. Tehát mégis összetalálkoztak. Most együtt alusszák örök
               álmukat: a magyar dicsőségnek örök álmát.</p>
            <p>
               <hi>Rákóczy</hi> szíve ott van Franciaországban, hűlt pora
               Törökországban, szelleme bizony hazatért Magyarországba!</p>
         </div>
         <div type="chapter">
            <head>A temesi bánság visszahódítása</head>
            <p> A szatmári békekötéssel vége szakadt a kuruc világnak Magyarországon. Majd a nagy
               európai háború is be lett fejezve, Közép-Európa hatalmasságai kibékültével. A török
               is visszavonult a Száván túli birodalmába, s Magyarországból csak a temesi bánságot
               tartá még megszállva.</p>
            <p> Sok vér kifolyt, sok vagyon elpusztult; de az áldozatokat nem lehet felpanaszolnunk;
               mert azok a szabadságnak lettek hozva: az alkotmányos és a vallási szabadságnak.</p>
            <p> A protestánsok csillaga gyakran egyesülten küzdött az ozmanok félholdjával a kereszt
               ellen; míg végre kibékült a kereszt és a csillag, hogy egyesült erővel elűzze a
               félholdat egéről.</p>
            <p> Legutoljára került a sor a temesi bánság visszahódítására. Itt fészkelte be magát a
               török legerősebben. A manapság Magyarország Kanahánjának nevezett gazdag vidéket a
               Maros és a Tisza között először is laktalan pusztasággá tette. Százakra ment a száma
               a falvaknak, amelyeknek egyetlenegy lakosa sem volt; a házak üresen, a templomtornyok
               harangok nélkül; a széles róna szántatlan, műveletlen. A nagy folyamok medreiben a
               törökök kövekkel megterhelt hajókat süllyesztettek el, hogy az ekképpen megrekesztett
               folyam szétáradjon a síkságon, s mocsarakkal vegye körül a törököktől megszállt
               várakat és táborhelyeket. A magyarság zöme kivándorolt az elpusztított megyékből,
               csak a cigányság szaporodott fel tízezernyi lélekszámra. Nagybecskerek alatt volt egy
               óriási nagy tó, melyen vitorlás hajókkal jártak: az is a török uralom hagyománya
               volt. E század elején ugyanazon a téren szántás alkalmával egy elsüllyedt gabonás
               hajónak a roncsaira akadtak. Ott lehetett annak a nagy tónak a közepe, amelyet a múlt
               századbeli térképeken <hi>„lacus Betzkerek”</hi> név alatt
               találunk.</p>
            <p> Hazánknak e kincstárát visszafoglalni is a hős <hi>Savoyai
                  Jenőnek</hi> lett fenntartva: aki annyi, a török felett kivívott diadal emlékét
               csatolta már nevéhez; hogy bátran a magyar nemzet hősének lehet őt neveznünk.</p>
            <p>
               <hi>II. Ahmed szultán,</hi> harcra vágyó nagyvezére, <hi>Damad Ali</hi> által felbuzdítva, alig öt év múlva a belháború befejezése után,
               újabb hadjáratot indított meg Magyarország ellen.</p>
            <p> Az ürügy készen volt. Magyarország új királya <hi>III. Károly</hi>
               levélben inté a szultánt, hogy tartsa meg az általa is elfogadott karlócai
               békekötést, s ne pusztítsa hadaival a Velence birtokában levő Moreát.</p>
            <p> Erre a dölyfös válasz kétszázezer főnyi rengeteg török had megindítása volt, kiket
                  <hi>Ali</hi> nagyvezér átvezetett a Száván, s a karlócai halmokon
               táborba szállt velük.</p>
            <p> Vele szemben <hi>Savoyai Jenő</hi> állt Futaknál hetvenezernyi
               hadával.</p>
            <p> De e hadseregnél már egymás oldalán álltak a hajdani Rákóczy-hadak, vitéz
               vezéreikkel, és volt ellenfeleik, a császári ezredek, a<hi>
                  Nádasdyak</hi> a hű <hi>Pálffy Jánossal, Ebergényi Heiszterrel,
                  Löffelholzcal</hi> és<hi> Stahremberg Miksával;</hi> azonkívül a <hi>Württemberg herceg,</hi> s a magának oly fényes nevet szerzett <hi>Mercy Kolozs.</hi>
            </p>
            <p> A legelső babérkoszorú e hadjáratban a magyaroknak lett felajánlva. <hi>Jenő herceg</hi> a török hadsereg állásának kémszemlélésére <hi>Pálffy Jánost</hi> indítá meg háromezer lovasból és ötszáz
               gyalogosból álló dandárjával, azzal az utasítással, hogy ütközetbe ne elegyedjék:
               hanem ahol az ellenséget felveri, onnan azonnal hírmondani visszasiessen.</p>
            <p>
               <hi>Pálffy</hi> azonban, amint a péterváradi sáncokon túlhaladt,
               egyszerre egy húszezernyi lovasból álló ellenséges hadat lát a porfellegből
               kibontakozni. Ez volt a török tábor előhada.</p>
            <p> A gyors visszavonulás végveszedelem lett volna a számra hatodrésznyi dandárra nézve.
               A gyalogsága menthetetlenül ottveszett volna mind egy főig; míg a futó lovasságát,
               amíg a szőlőhegyek és az ingovány közötti szűk úton hosszú sorban végighalad, a
               sarkában űző spahi sereg nagy részben ott nyomja lészen. – Itt csak az elszánt
               vitézség segíthetett. – <hi>Pálffy</hi> a háromezer lovasával elfogadta
               az egyenlőtlen harcot a túlnyomó török lovasság ellen: csak arra volt gondja, hogy
               körül ne szárnyalják: szemben le nem törték. Négy óra hosszat tartá ki a dicsőséges
               harcot, egy lábnyomnyi tért sem engedve az ellenségnek elfoglalni. Két lovat kilőttek
               alóla e csatában; egy vezértársát, <hi>Breuner</hi> tábornagyot, ki
               lelőtt lova alá szorult, elfogták; négyszáz halottja és sebesültje volt már a magyar
               dandárnak; ekkor adott jelt <hi>Pálffy</hi> a visszavonulásra.</p>
            <p> E hősi szembeszállással időt nyert a lovasság a gyalogcsapat mára, hogy az
               visszahúzódhasson, s a szoros út melletti szőlős halmokat megszállhassa. Mikor aztán
               a visszavonuló lovasság e veszedelmes szoroshoz ért, ahol a török csapatok bízvást
               elnyomhatni képzelték, egyszerre a szőlőgátak mellé rejtett muskétások sortüzelése
               fogadta őket, amely soraik közt ádáz bomlást keltett. A fegyvertűz öldöklő hatása
               alatt szép rendben sikerült a magyar lovasságnak századonként végigvonulni a szoros
               úton. A török csapatok, melyek a síkságon keresztül akartak az oldalukba vágni,
               csakhamar észrevették, hogy ott ingovány van, melyben ember és ló odavész, s
               átkozódva látták a kis hős csapatot szemük előtt elhaladni. Tovább üldözni aztán nem
               volt kedvük <hi>Pálffy</hi> magyarjait. Azok szerencsésen
               visszajutottak a főverérhez, hírt hozva; hogy az egész török tábor közeledik
               Pétervárad alá.</p>
            <p> E hírre <hi>Savoyai Jenő</hi> egész seregével átkelt a Dunán, s a
               hajdan <hi>Caprara</hi> által védett sáncok között serege balszárnyával
               Pétervárad erődítéseire támaszkodva, arcvonalat foglalt a túlnyomó ellenséggel
               szemben.</p>
            <p> A számra harmadrésznyi keresztyén seregnek csak a hadvezéri lángelme, a seregekben
               otthonos fegyelem, s a hősi lelkesülés szerezheté meg a diadalt.</p>
            <p> Korán reggel a <hi>Württemberg</hi> herceg kezdé meg a középen a
               magyar gyalog hadosztályával a harcot, vele egyidejűleg a balszárnyon <hi>Pálffy János</hi> a nehéz lovassággal. A herceg diadalmasan nyomult
               előre, s az ellenséget helyéből kiverve, tőle tíz ágyút elvett. Ugyanekkor <hi>Pálffy</hi> lovassága is elverte a vele szemben álló török spahi
               lovasságot. Amíg azonban a balszárny és balközép diadalmasan nyomult előre, azalatt a
               török hadsereg színe-java, a janicsárság, a<hi> „Hadzsi Begtás
                  virágai”</hi> hatalmas rohammal törték keresztül a jobbközép hadsorait, a
               muskétásezredek összezavarodva tódultak vissza a sáncaik mögé, s a felbőszült
               janicsárok már a sáncokat is megmászták, s a félholdas lobogót kitűzték a köröndre. –
               Ekkor <hi>Jenő</hi> herceg <hi>Pálffy Jánost</hi> rendelé
               ellenük négy ezred nehézlovassal; míg maga a Württembergi herceg ezredeivel a
               sáncokat sietett visszafoglalni. <hi>Pálffy</hi> lovassági rohama dönté
               el az ütközet sorsát. A diadalordító janicsársereg, egyszerre oldalba kapva a vértes
               lovasság által, otthagyta a kivívott sáncokat, és hanyatt-homlok rohant
               visszafelé.</p>
            <p>
               <hi>Damad Ali</hi> nagyvezér egy domb magaslatáról nézte e véres
               harcjátékot, biztos szekérvárából, válogatott testőrvitézeitől körülvéve. – Mikor
               meglátta a legvitézebb janicsárhad bomlott futását; maga a nagyvezér kirontott a
               szekérsáncából, s a testőrhad élén előrohant a futó sereget megállítani, kivont
               karddal vagdalva a saját janicsárjait. Eközben a magyar-osztrák sereg jobbszárnyával
               utat tört magának <hi>Ebergényi</hi> a huszárságával, melynek eddig a
               sáncok és árkok között folyó ütközetet tétlen kellett néznie, s most azután a sík
               mezőn kapva az ellenséget, két tűz közé szorítá a janicsárhadat s a szép válogatott
               testőrsereget, melynek most már a szekérvárba való visszamenekülést is lehetetlenné
               lett téve.</p>
            <p> Mire a nap delelőre ért, a roppant nagy török hadsereg, fegyvereit eldobálva, futott
               szerteszéjjel; hatezer halottat hagyva a csatatéren, s azok között legjobb vitézeit,
               a janicsárokat. Maga <hi>Dama Ali,</hi> a nagyvezér is elesett: a
               háború gyújtogató szelleme. s vele együtt az egész táborkara.</p>
            <p> Prédául esett az egész török tábor: gazdag zsákmány hadiszerben és poggyászban:
               százhatvan ágyút, öt vezéri lófark és tömérdek zászló.</p>
            <p> Maga <hi>Jenő</hi> herceg e diadalnapról az uralkodóhoz írott
               tudósításában különösen kiemeli a csatában döntő részt vett lovasságnak vitézi
               érdemeit, mely <hi>„nagy</hi>
               <hi>becsületet és dicsőséget szerzett magának”.</hi>
            </p>
            <p> A magyar–osztrák hadseregnek is háromezer halottjába került e diadal: azok között
               volt a barbár módra fogolyként leölt <hi>Breuner</hi> altábornagy és
                  <hi>Pálffy János</hi> unokaöccse, az alig húszéves <hi>Keresztelő János.</hi>
            </p>
            <p> *</p>
            
            <p> Augusztus 4-ike volt a péterváradi nagy diadal napja. Huszonkét nap múlva már <hi>Savoyai Jenő</hi> Temesvár alatt állt egész hadseregével.</p>
            <p> Fel akarta használni dicső győzedelmét az ország teljes felszabadítására. Csak
               Temesvár fokán hirdeté még a félhold a török uralmat. Ha onnan is leverik, ismét
               Szent István koronája alatt áll az egész ország.</p>
            <p> Temesvár akkor erős vár volt; körös-körül mocsarak védték. A város maga a Béga
               folyam jobb partján állt, mély vízárkokkal körülvéve, melyek szilárd köröndökkel és
               bástyatornyokkal voltak ellátva. A bal parton, a várossal híddal összekötve terült el
               a vízárkokkal és palánkokkal körülvett fellegvár sáncolata. Minden sánc erősen
               megrakva nehéz ágyúkkal, s a kiterjedt védművek oltalmazására volt egy tizennyolcezer
               főnyi őrsereg, mely fölött Mehemed pasa parancsnokolt. Ha esős évszak volt,
               valamennyi védműve közül Temesvárnak egyedül a nagy palánk volt ostromolható, mely a
               belvárost vette körül, a többi megközelíthetetlen volt.</p>
            <p> A védőseregnek egyedüli veszedelme volt az élelmezés nehézsége. Körös-körül minden
               sivatag és ingovány; puszta falvak, ugar földek. A konstantinápolyi angol követ neje,
                  <hi>Lady Montagu Mária,</hi> ki ez időben utazott keresztül
               Magyarországon át Törökországba, azt írja utazásából: „Semmi sem lehet szomorúbb,
               mint Magyarországon keresztülutazva s visszagondolva ez ország egykori virágzó
               állapotjára, látni a föld oly szép darabját majdnem elnéptelenítve. – Buda egykoron
               székhelye volt a magyar királyoknak, akiknek palotája a kor leggyönyörűbb épületei
               közé tartozott; de most egészen el van rombolva, a város egy része sem lévén az
               utolsó ostrom óta helyreállítva. Budán alul Adony és Földvár is nevezetes város volt;
               de most mind a kettő romban fekszik. Az ország ezen része nagyon erdős és kevéssé
               lakott. Minden faluban vadkanhúst kapnak az utazók meg vízi szárnyasokat. Az a kevés
               számú nép, mely Magyarországot lakja, elég könnyen él: pénze nincs, de az erdők,
               mezők bőven nyújtanak neki élelmet. Nincsenek szokva ahhoz, hogy valamiért, amit
               tőlük elvesz valaki, még meg is fizessen. Ha az utazó pénzt ad a szívességért, még
               ráerőszakolnak egy csomó fácánt. Öltözetük primitív: állván egyszerűen juhbőrből,
               hasonló süvegből és csizmából. Ez így foly Eszékig: az is romban hever.”</p>
            <p> S ha már a Duna mentén ilyen képe volt az országnak, milyen lehetett még a Tiszán
               túl!</p>
            <p> A temesvári pasának, amint <hi>Savoyai Eugen</hi> közeledtének hírét
               vette, az az ötlete támadt, hogy Debrecenből lássa el a várát élelmiszerekkel.</p>
            <p> Ez a derék nagy magyar város mindenkor meg tudta óvni a területét az ellenség
               pusztításaitól, azon az egyszerű módon, hogy eléje ment: nem fegyverrel, hanem
               pénzzel: fizetett, adott élelmiszert, mind valamennyinek: töröknek, kurucnak,
               labancnak, németnek. Mint jó, szorgalmas, gazdag és fizetni kész népet ezért minden
               harcoló fél meg is kímélte mindig.</p>
            <p> Hanem akiket Mehemed pasa küldött ezúttal Debrecenre, azok tatárok voltak. Igazi
               kutyafejű tatárok; akiket nem lehet jó szóval, ajándékkal lekenyerezni: nekik csak
               rablás kell, gyilkolás és pusztítás. Közeledtüknek hírére Debrecen város egész
               népessége felkerekedett, s cselédestől, marhástól átköltözött a Tiszán, üresen hagyva
               a házait. A tatárok felpörkölték az üresen talált várost, s visszatértek üres kézzel.
               Nem kaptak ott egyebet, mint sertést: az pedig utálat a Mohamed-hívőknek. Amit aztán
               még összeraboltak Békésben, Csongrádban, azt sem vihették be Temesvárra, mert már
               annak a környékét megszállta a huszárjaival előresietett <hi>Pálffy
                  János.</hi>
            </p>
            <p>
               <hi>Savoyai Jenőnek</hi> azonban nem volt szándéka hosszú
               körülzárolással kényszeríteni <hi>Mehemed</hi> pasát a várfeladásra;
               hanem egyenesen az ostromhoz fogott. Ő maga a nagy palánk felőli partos oldalon
               kezdte meg a vízárkok ásatását, míg <hi>Pálffy János</hi> a kis palánk
               mocsáros oldalán települt le a lovasságával, készen tartva magát a netaláni felmentő
               hadsereg visszaverésére.</p>
            <p> Ez elővigyázat nem volt felesleges. Alig kezdték meg az ostromágyúk a nagy palánk
               erődjei ellen a réslövést, midőn <hi>Pálffy János</hi> ezredese, <hi>Babocsay,</hi> ki ezredével portyázásra volt kiküldve, hírül hozá,
               hogy az Al-Duna felől egy erős török sereg közeledik a vár felmentésére. Ez az
               elesett <hi>Damad Ali</hi> seregének egy része volt, melyet a
               péterváradi nagy vereség után ismét össze lehetett szedni, s azzal Temesvár
               felmentését megkísérteni. Azonban Ali utódjának sem kedvezett a hadiszerencse. <hi>Pálffy János</hi> és a Béga jobb partjáról segítségére siető<hi> Jenő herceg</hi> által kemény harc után vissza lettek verve a
               törökök, s arra aztán, nagy kedvetlenül megint átvonultak a Dunán, s Temesvárt
               sorsára hagyták.</p>
            <p> Október 1-jén, éppen egy hónap múlva az ostrom megkezdése után, általános rohamot
               rendelt <hi>Jenő</hi>
               <hi>herceg</hi> a nagy palánk ellen. Harminc zászlóalj gyalog s
               ugyanannyi század gránátos vonult ki a víárkokból, részint az ágyúktól tört réshez
               sűrű tömegben, melynek a hátulja tolja előre az elejét, részint lábtókkal, amiket a
               sánc párkányainak támasztottak. A gránátosok azon időben el voltak látva kézzel
               hajítható vasgolyókkal, melyeknek ürege lőporral volt megtöltve s gyújtókanóccal
               ellátva. Ezeket hajigálták be a védő várőrség közé, a lábtókon felmászva. Hosszan
               tartott az elkeseredett harc: a várvívó seregből ötszáz halva maradt, s háromannyi
               megsebesült; maga <hi>Jenő herceg</hi> is könnyű sebet kapott; de végre
               a török sereg le lett szorítva a bástyákról, s az utócsapatját áldozatul hagyva
               veszni, bemenekült a belvárosba. – <hi>Jenő herceg</hi> ekkor az
               elfoglalt palánkba helyezteté el a nehéz ütegeit, s onnan lövette a belvárost. <hi>Mehemed</hi> pasa nem állta ki sokáig a tüzet, alkudozni kezdett,
               feladta a várat városostól. – <hi>Jenő herceg</hi> szabad elvonulást
               engedett a török seregnek, minden poggyásszal; s hogy útközben az elkeseredett föld
               népe meg ne támadja a fegyvertelenül elvonuló törököket, ötszáz huszárt rendelt
               kíséretükre s ezer szekeret adott alájuk. Nem úgy tett, mint százhatvannégy évvel
               előbb a törökök, kik a hős <hi>Losoncyt</hi> és vitéz társait, a
               capitulatio dacára, Temesvár kapujában a török hadvezér szeme láttára hitszegően
               lekoncolták.</p>
            <p> És ezzel lett vége a török uralomnak Magyarországon. Szent István koronájának egyik
               legszebb gyöngye ismét beillesztve az őt megillető helyre.</p>
            <p> *</p>
            
            <p> A visszahódított országrész kormányzata azután a hadjárat dicsőségében nagy
               osztályrészt vett <hi>Mercy Kolozs</hi> tábornokra lett bízva, ki abban
               mint teljhatalmú <hi>„temesi gróf”</hi> intézkedett.</p>
            <p> Bárha idegen volt, s a rábízott tartományt nem is alkotmányos módon, de önuralom
               útján kormányozta; mégis mint azon országrész anyagi újjáteremtője, méltán megérdemli
                  <hi>Mercy</hi> gróf, hogy a magyar nemzet történelmének
               legtiszteletreméltóbb tényezői közé soroztassék. Emlékét megörökíti a<hi> Béga-csatorna,</hi> melyet ő ásatott mocsarak kiszárítása végett.
               Hogya Bánság ismét megnépesült, ismét paradicsommá lett, azt elsősorban <hi>Mercy</hi> gróf jóakaratú, eszes és becsületes kormányzásának
               köszönheti a nemzet.</p>
            <p> Ez sine nobis – de nobis; de igazán pro nobis vala.</p>
         </div>
         <div type="chapter">
            <head>Nándorfehérvár ostroma</head>
            <p> Az 1715-ik év telén a török uralomnak utolsó gyökere is ki lett tépve a magyar
               földből: a Duna mentén levő végvárak is mind kapituláltak egymás után, a török had
               Zimonyból is ki lett szorítva. Ekkor a hős <hi>Savoyai Jenő</hi>
               elhatározá a saját birodalmában támadni meg az ellenséget.</p>
            <p>
               <hi>Nándorfehérvár elfoglalása</hi> volt a cél.</p>
            <p> Az a híres erős <hi>Belgrád</hi> vára, melyhez annyi diadalnak s annyi
               gyásznak az emléke volt csatolva a magyar nemzetnél; mely védbástyája volt századokon
               át ez országnak s melynek elvesztével kezdődött a török rabiga korszaka.</p>
            <p> Azóta, hogy a török elfoglalta, még erősebbé lettek téve e vár védművei. Hatszáz
               öreg ágyú védte a sáncokat, melyek föld alatti tűzaknákkal is összeköttetésben
               voltak; a vízárkokat erős palánkok tették megközelíthetetlenekké, s a nagy terjedelmű
               kazamatákban harmincezernyi lövész és arnauta harcos volt elhelyezve; akik fölött a
               hős nevet kiérdemelt <hi>Musztafa</hi> pasa parancsnokolt.</p>
            <p>
               <hi>Savoyai Jenő</hi> tudta azt jól, hogy minő erős fal az, melyet le
               akar törni, s nem ment neki vakmerőn a fejével; hanem egészen az újabb hadászati
               tudomány szabályai szerint fogott annak az ostromához. Háromszorta erősebb megszálló
               sereggel szállotta meg a várat, s a táborát úgy helyezte el, hogy annak egyik szárnya
               a Dunára, a másik a Szávára támaszkodott; mind a két folyamon át hajóhíd által kötve
               össze a hazai földdel: s a hídfők is csillagsáncokkal megerősítve.</p>
            <p> Azonkívül nagyszámú hajóhadat is vitt magával, a tömérdek ágyúnaszád között kilenc
               nagy tölgyfahajó is volt negyvenhat ostromágyúval, melyeknek a feladata volt a várat
               a Duna felől lövetni.</p>
            <p> S a nagyszámú, diadalhoz szokott hadsereget a magyar és osztrák hadvezérek
               legkitűnőbbjei vezényelték: az összes tizennyolcezernyi lovasságot <hi>Pálffy János és</hi> alvezérei, <hi>Ebergényi, Nádasdy.</hi>
               Kívülük messze országokból odasereglettek az uralkodó családok ifjú sarjadéki: ebben
               a nagy iskolában háborút tanulni portugál, bajor, lengyel királyfiak, francia
               hercegek.</p>
            <p> A várostrom maga is nehéz feladat volt; de azonfölül még arra is készen kellett
               lenni az ostromlóknak, hogy a török, aki még mindig nagyhatalom, nem fogja tétlen
               nézni birodalma egyik sarkkövének tőből kiforgatását; hanem teljes erejével sietni
               fog az ostromolt Nándorfehérvár felszabadítására; aminthogy az új nagyvezér, <hi>Chalil pasa,</hi> már gyűjté is Nisza alatt rengeteg táborát.</p>
            <p> Ekkor egy rémséges éjjeli zivatar avatkozott be, harmadik és legerősebb ellenség
               gyanánt a hadműveletbe, mely a mi seregünkben nagyobb kárt tett a török ágyúknál;
               elszaggatta a Dunán és Száván vert hajóhidakat, s az ostromra szánt nehéz hajókat
               egymáshoz csapkodva elsüllyeszté, vagy horgonyaikról letépve, zátonyra dobálta.</p>
            <p> Ahogy a magyarok szokták mondani ilyenkor: „az ördög is a magáét segíti”. A pusztító
               elemben felismerte jó szövetségesét <hi>Chalil pasa,</hi> s a vihar
               szűntével rögtön átszállított a Száván egy dandárt a túlrekedt csillagsáncot
               megostromoltatni. Másfelől meg <hi>Musztafa pasa</hi> rohant ki a
               várból az ellenoldalon levő hídfő sáncaira. Ámde a magyar vitézséget még a vihar és a
               félhold egyesült ereje sem volt képes összetörni. Bátor lovasságunk, ha nem volt híd,
               úsztatva kelt át a folyón, s visszaverte a hídfőket ostromló török hadat; ahol
               gyalogságunk kétségbeesett elszántsággal védte magát a túlnyomó erő ellen. A török
               dandárok kudarccal vonultak vissza.</p>
            <p> Néhány nap múlva a hidak helyre lettek állítva, a megfeneklett hajók lengővé téve:
               akkor aztán egyszerre megkezdeté a fővezér az ágyúzást a vár minden bástyája ellen.
               De Musztafa sem volt rest: öreg ágyúi visszabömbölének az ostromló ágyúkra. <hi>Chalil pasa</hi> meghallhatá tízmérföldnyi távolból azt a
               földrengető dörgést, amit ez az ágyúk hangversenye keltett.</p>
            <p> Ekkor aztán ő is megmozdult a helyéből: átkelt a Száván, s ott ütött tábort a <hi>Savoyai Jenő</hi> sáncaihoz ágyúlövésnyi távolban. Kétszázezer
               harcosa volt.</p>
            <p> A vár bástyái ugyan már erősen meg voltak rongálva, a Duna felől egész falak romba
               döntve, a védő ütegek leszerelve: azonban a rongált falakat még egy elszánt hadsereg
               védte; s ha a várőrségnek a felmentő sereggel sikerül egymást megérteni, hogy
               egyszerre, egy időben rohanják meg a keresztyén tábort, abból válságos veszély
               származhatott volna a mindig diadalmas Savoyai hercegre nézve.</p>
            <p> E nehéz helyzetben a véletlen jött segítségére.</p>
            <p> Ahogy mi szoktuk mondani: „El még a magyarok Istene!”</p>
         </div>
         <div type="chapter">
            <head>Vékony János, a kuruc hadnagy</head>
            <p> Mikoriban a szatmári kapituláció folytán a kuruc sereg utolsó zöme, tizenötezer
               lovas vitéz, leraká a fegyvert a majtényi síkon: szépen kardot, mordályt egymás mellé
               zászlóaljanként: azon az éjszakán összebeszélt egypár száz kuruc vitéz a kemény
               fejűekből, s ők a maguk fegyvereit visszakerítve, <hi>Vékony János</hi>
               kuruc hadnagy vezetése mellett, éjben, ködben, búcsúvétel nélkül eltávozának. Senki
               sem vette számba az eltűnésüket: erdő, berek nyomukat eltakarta.</p>
            <p> Azok pedig addig mentek, átúsztatva a három Köröst, Berettyót, Marost, amíg
               eljutának Temesvárra: ott beálltak a török szolgálatba. – Sehogy sem akarták elhinni,
               hogy vége legyen már a kuruc világnak. – Ők meg akarták magukat tartani „magnak”. Még
               élt a fejedelem, s ők meg akarták őrizni a neki esküdött hűséget, ha kell, török
               kenyéren is. Az pedig „kutyakenyér”. A török katona kenyere. – A világnak az első
               katonája, valljuk meg az igazat: a török. Ez nemcsak verekedni tud, hanem böjtölni
               is: koplal egész nap, iszik rá vizet, s mégis megállja a harcot.</p>
            <p> Hát<hi> Vékony János</hi> és társai még ezt is megszokták, s hívei
               maradtak annak az elrongyollott zászlónak, amit egykor Bécs kapujáig
               elhordozának.</p>
            <p> Mikor aztán Temesvárt is feladta a török, ezt a zászlót is oda kellett dobni a többi
               diadallom közé.</p>
            <p> A török seregnek a győztes hadvezér által szabad elvonulás lett biztosítva, s azt a
               keresztyén vezérek híven meg is tarták. Ámde ez a kapituláció csak a „törökökre”
               szólt; de nem a velük együtt tanyázó „kuruc”-ra. Ezek szegények ugyan a ruházatuk
               felől bátran elmehettek, olvasva is, a többi keleti népek között; a hajdani szép
               nyalka egyenruha, a farkasbőr kacagány rég leszakadt a testükről, ámde a győztes
               hadsereg között sokan voltak, akik elégszer látták szemtől szemben a kuruc vitézeket,
               s most a kivonuláskor rájuk ismerének: „Hisz ezek nem törökök! Nincs borotvált fejük!
               Hosszú hajuk van, mint a kurucoknak! Ezek nem a török császár harcosai; hanem
               lázadók! Ezekre nem szól az engedelem: fel kell őket koncolni egy lábig!”</p>
            <p> Ekkor azonban közbelépett a hajdani Rákóczy-hadvezér, <hi>Károlyi
                  Sándor,</hi> a szatmári békekötés létrehozója, a saját nagy érdemeit dobva a
               serpenyőbe, alányomta a lázadók terhét. „Ha már a Mahomed-hitű töröknek meghagytuk az
               életét, a saját magunk faját ne fogyasszuk. Hadd menjenek ezek is, ha nekik tetszik,
               akár a pokol pitvaráig.” Így kaptak kegyelmet.</p>
            <p> De nagyon szívére vette ezt az utolsó szót jó <hi>Vékony János</hi>
               kuruc hadnagy, s mielőtt odábbállna, odaszólt a nyeregből Károlyi Sándornak:</p>
            <p> – No, kegyelmes uram: jó Károlyi Sándor vezér uram, én ugyan elmegyek a pokol
               pitvaráig; de csakis a kapubálványig: onnan visszatérek, s még megszolgálom
               kegyelmednek szívesen ezt a jó atyafi tettét.</p>
            <p> Hogyan szolgálta meg? Azt <hi>Károlyi Sándor</hi> feljegyezte. <hi>Vékony János</hi> volt az, ki <hi>Pálffy Jánosnak</hi>
               értesítéseket küldött a török nagyvezér táborából, akinél olyan ügyesen tudta
               beajánlani magát, hogy az a legmerészebb kiküldetésekkel mindig őt bízta meg.</p>
            <p>
               <hi>Chalil pasa</hi> levelet írt a várban levő <hi>Musztafa pasának,</hi> s ennek a levélnek a becsempészését is <hi>Vékony Jánosra</hi> bízta. Ez minden nemzetnek a nyelvén tudott beszélni, sötét
               éjjel is látott, mint a bagoly, hason csúszva átosont az előőrsök között, s ha
               megszorították, kivágta magát egész csapat közül.</p>
            <p>
               <hi>Vékony János</hi> pedig, amint a keresztyén tábor sáncain át tudott
               osonni, egyenesen <hi>Pálffy János</hi> hadvezér sátorát kereste föl.
               Annak átadá <hi>Chalil pasa</hi> levelét <hi>Musztafához.</hi> Könyv nélkül is tudta annak a tartalmát, hogy ha megszorítják,
               elnyelve a hártyára írott levelet, élő szóval is továbbadhassa azt.</p>
            <p> A levélben összeműködő rohamra szólítá fel a nagyvezér a várkormányzót egy bizonyos
               napra. Holnap szerda van: az szerencsétlen nap; a rá következő a próféta feleségének
               halálnapja: ez böjtnek szentelt nap; hanem a harmadik, az péntek, a keresztyének
               baljóslatú napja. Ennek a reggelén legyen a kettős támadás. Jeladás lesz a török
               tábor közepén felrobbantott nagy röppentyűjáték.</p>
            <p>
               <hi>Pálffy János</hi> megértve a levél tartalmát, azt mondá <hi>Vékony János</hi> hadnagynak, hogy csak vigye fel azt a várba <hi>Musztafa pasához,</hi> s aztán majd jöjjön vissza azzal a válasszal,
               amit a várkormányzó fog küldeni a nagyvezérnek. A kuruc hadnagy azt is elhozta, el
               hagyta olvasni. Azzal visszabocsáták <hi>Chalil táborába.</hi>
            </p>
            <p>
               <hi>Savoyai Jenő</hi> aztán megértve mind a két üzenet tartalmát, azt
               mondá, hogy „no, hát nekem nem szerencsétlen nap a szerda: előzzük meg a török jó
               szándékát.” Rögtön kiadá a rendeletet alvezéreihez, hogy holnap korán reggel derék
               ütközetet vívjanak mind a két ellenséggel.</p>
            <p>
               <hi>Camus,</hi> a tüzérség parancsnoka azt az utasítást kapta, hogy
               egész éjen át szakadatlanul lövesse az ostromágyúkkal a várat, hogy a helyőrség a
               maga bajával lévén elfoglalva, a folytonos ágyú- és bombadörgéstől ne is sejtse, hogy
               odakinn ugyanazon időben általános ütközetet vívnak.</p>
            <p> Ehhez az áltatáshoz nagyon kedvező segítséggel járult a hajnal előtti sűrű köd, mely
               az egész tájat ellepte, s a várbeliek előtt minden kilátást elzárt. E köd
               felhősűrűjében észrevétlenül hatoltak előre <hi>Württemberg</hi> herceg
               főparancsnoksága alatt a gyalog hadosztályok; míg <hi>Pálffy István,
                  Ebergényi, Mercy</hi> és <hi>Nádasdy</hi> a két szárnyon előnyomuló
               lovasságot vezették. <hi>Viard</hi> tábornok hét lovasezreddel a
               tartaléknál volt hagyva, a víárkok védelmére.</p>
            <p> A legelső volt <hi>Pálffy János,</hi> aki a nagy ködben az ellenségre
               rábukkant. Janicsárcsapatok hánytak éppen egy sáncot a holnaputáni ütközethez. Azok
               aztán egyszerre fellármázták az egész török tábort, mely rögtön fegyvert ragadt, s
               szintén nyomult előre.</p>
            <p> Szó sem lehetett lövöldözésről. Ebben az ütközetben semmi dolga sem volt ágyúnak,
               puskának: a ködben nem lehetett célozni; csak a kard és a szurony dolgozott. <hi>Pálffy</hi> lovassága áthatolva az árkokon, <hi>Stahremberg</hi> gyalogságával összeműködve az ellenség sűrű tömegeit hátrálni
               kényszeríti: a törökök sáncait minden oldalról megrohanják, ágyúikat beszegezik;
               védőiket levágják.</p>
            <p> E gyors sikernek azonban az vala a nyitja, hogy a keresztyén hadseregnek a közepét
               képező zöme, a nagy ködben irányt tévesztve, szintén a török hadsereg balszárnyára
               vetette magát, és így azt túlnyomó erővel törték össze. Ezt a sikert azonban
               túlságosan ellensúlyozta az a veszedelem, hogy a török hadseregnek középzöme viszont
               akadálytalanul nyomult előre a ködben, és sehol ellenfelére nem akadva: már a
               keresztyén tábor sáncai között találta magát.</p>
            <p> Ekkor volt nyolc óra reggel; amidőn egy hirtelen támadó szél a nagy ködöt egyszerre
               szétoszlatá, s végtől végig belátni engedé az egész csatatért.</p>
            <p>
               <hi>Savoyai Jenő</hi> elszörnyedve látta, hogy <hi>Chalil
                  pasa</hi> seregének zöme az ő táborának a közepébe nyomulva tör előre, míg a saját
               serege kétfelé vágva csatáz a két szárnyon.</p>
            <p> Ekkor <hi>Jenő</hi>
               <hi>herceg</hi> maga állt a tartalék gyalogság élére, s hősi
               vitézséggel tartóztatá fel a török had zömét, míg <hi>Württemberg
                  herceg</hi> segítségére visszasiethetett. Ugyanakkor <hi>Viard</hi>
               is eljött a víárkok mögül a tartalék lovassággal, s oldalba kapta a török dandárokat.
               Mind a két részről hősi küzdelem folyt; a török csapatok elszántan harcoltak, s
               rendes arcvonalban vonultak vissza elsáncolt táboruk ütegei mögé. Ekkor szólaltak meg
               először a tábori ágyúk. Csak a törökök részéről. A keresztyén sereg nem tüzelt már:
               szuronnyal és karddal vágott közbe. A huszárok paripáikkal vágtattak fel az
               ellenséges sáncokra. Az ágyútekék egész utcákat vágtak a hadtömegek között; de azokat
               már se kartács, se láncos golyó nem tarthatta vissza. Rohammal foglalták el az
               ágyúütegeket. Kilenc órára a török sereg az egész harcvonalon össze volt törve;
               futott, ki merre látott, <hi>Pálffy</hi> huszárjainak most már csak az
               üldözés volt a feladata.</p>
            <p> Ebben a diadalmas csatában találkozának össze <hi>Pálffy</hi>
               huszárjai <hi>Vékony Jánossal</hi> és az ő kuruc századával – nem
               ellenségképpen. „A vér nem válik vízzé.” Mikor a magyar bajtársakkal látták magukat
               szemközt az elzüllött vitézek, megindult bennük a régi szív; keresztülvágták magukat
               a török arnót lovasok tömegén, s siettek honfiaikkal egyesülni. Nagyobb igazságért
                  <hi>Vékony János</hi> egy dárdahegyet is hozott el magával, mely a
               testébe törött; spahi kelevéz hegye volt. A hadvezér ott a csatatéren kapitánnyá
               nevezte ki a vitéz kuruc hadnagyot: aki így fizetett meg a temesvári jó szóért.</p>
            <p> Huszonkétezer török maradt halva a Belgrád alatti csatatéren. Az elfoglalt táborban
               200 tábori ágyú, 50 zászló, kilenc lófark, s roppant számú szekér és igavonó állat
               esett a győzők kezébe martalékul – a mieink vesztesége 1500 halott és 3500 sebesült
               volt. Legnagyobb vesztesége volt a hős <hi>Pálffy Jánosnak;</hi> ő e
               nap diadalát legidősebb fiának halálával váltotta meg, ki apja szeme láttára végezte
               be a dicsőség mezején nagy reményre jogosított ifjú életét.</p>
            <p> A várkormányzó <hi>Musztafa pasa</hi> csak a köd eloszoltával jutott
               tudomására a vár alatti síkon lefolyt ütközetnek. Az már akkor majd a végét járta.
               Amíg ő hozzákászolódott, hogy maga is részt vegyen az ütközetben kirohanó
               hadoszlopával, akkorra már a felmentésre jött török deréksereg összezavarodott
               tömegeivel vad futásban hagyta el a véráztatta csatatért.</p>
            <p> Másnap <hi>Musztafa pasa</hi> kitűzette a vár fokára a fehér
               zászlót.</p>
            <p> Augusztus 22-ikén <hi>Savoyai Jenő</hi> volt az úr <hi>Nándorfehérvárban.</hi>
            </p>
            <p> Ugyanez időben Splényi tábornok az utolsó magyar végvárból is kiverte a törököt,
               mely <hi>még tavaly</hi> Mercy tábornoknak erélyesen ellen tudott
               állni.</p>
            <p> *</p>
            
            <p> Azalatt azonban, amíg az ozman birodalom főerejét törte össze győztes fegyverünk;
               mint a legázolt kígyó, melynek a fejére tapostak, a farkával tekergőzött ellenfele
               lábára. Ilyen kígyófarka volt a török birodalomnak a krími tatárság, melynek
               lovashordáit olyankor szokta ráereszteni a „nagy úr” a védtelen maradt Erdélyre és
               Felső-Magyarországra, amidőn rendes hadaink a délvidéken voltak összpontosítva.</p>
            <p> Ezúttal is, éppen amidőn Károlyi Sándor „victoriát lövetett” Nagykárolyban
               Nándorfehérvár bevételének hírére, tört be 25 ezernyi tatár sereggel Ghirái kán fia
               Erdélybe, s végigpusztítá a Szamos mentét és Felső-Magyarországot egész Ugocsáig, míg
               a felkelő nép Károlyi Sándor és Babocsay vezetése alatt egy szoros völgyben meg nem
               szorítá a dúló hadat, s minden zsákmányt, szíjra fűzött rabot s azonkívül 9000 lovat
               elvéve tőlük, nagy veszteséggel kiverte őket az országból.</p>
         </div>
         <div type="chapter">
            <head>A pragmatica sanctio</head>
            <p> Ahogy az ország megtisztult a török hódítótól, <hi>III. Károly király
                  minden téren hozzáfogott az ország belső szervezéséhez. Minden téren siralmasan
                  hátramaradt a magyar nemzet Európa más nemzetei mögött. Beligazgatás,
                  igazságszolgáltatás, tulajdonjog, földművelés, ipar és kereskedelem, valamint a
                  közművelődés minden intézményei újraalkotásra vártak. Állandó hadsereget is
                  kellett teremteni, mely az országot külellenség támadásai ellen biztosítsa, s
                  ennek a fenntartására az adóügyet rendezni.</hi>
            </p>
            <p> És hogy mindezen nagy feladatoknak megfelelhessen, az alkotmányos törvényhozó
               testületet, magát az országgyűlést is rendezett testületté kellett alakítani, hogy ne
               a Rákoson lóháton, hanem szépen padsorokban ülve, rendes elnöklet alatt és diarium
               vezetés mellett tanácskozzanak a tekintetes Karok és Rendek. Természetesen diák
               nyelven. Ez volt Magyarországon a hivatalos nyelv, s egyúttal a tanult osztályok
               nyelve: a főiskolákban a tudományok előadásának közege: holt nyelv, amelyre egy
               nemzetiség sem volt féltékeny; arra is jó volt, hogy a parasztok és asszonyok ne
               értsék, amit az urak, a férfiak beszélnek.</p>
            <p> A magyar nemzet ősidőktől fogva királyválasztási joggal bírt; e jogáról az 1678-iki
               országgyűlésen mondott le a<hi> Habsburg-</hi>uralkodóház javára:
               elfogadta a trónöröklést; azonban csak a család fiágára nézve. <hi>I.
                  Lipót</hi> ebbe könnyen beleegyezhetett, mert két életerős fia volt, <hi>József</hi> és <hi>Károly,</hi> akik között akkori
               roppant birtokait akként oszthatá fel, hogy mind a kettőnek három koronát
               hagyhatott.</p>
            <p>
               <hi>I. József</hi> azonban nagy hirtelen elhalt, s csak leányutódokat
               hagyott maga után. Ekkor aztán az öccsét hívták haza Spanyolországból, ki a Szent
               István koronája és az osztrák örökös tartományok birtoka kedvéért, küleseményektől is
               félig kényszerítve ott hagyta a vitatott spanyol, nápolyi és németalföldi
               örökségeket, s megkoronáztatta magát <hi>III. Károly király címe alatt.
                  A hűségi esküt nála is megújítá a nemzet. – Tulajdonképpen Magyarországon a király
                  szokott hűséget esküdni az országnak; s ez esküt a nemzet koronájának fejére
                  tételével viszonozza.</hi>
            </p>
            <p> Azonban <hi>III. Károlynak</hi> is, miután elsőszülött fia féléves
               korában meghalt, azontúl csak leányai születtek.</p>
            <p> A trónöröklési rendnek a fiág megszakadtával a leányágra való átszármaztatásáról
               szóló törvényt nevezik a<hi> „pragmatica sanctiónak”.</hi>
            </p>
            <p> E<hi> pragmatica sanctio</hi> azonban, azonkívül, hogy Magyarországon
               a <hi>Habsburg</hi>-uralkodócsalád leányágára nézve a trónöröklési
               rendet megállapítja, még Magyarország alkotmányos szabadságainak biztosítékairól is
               gondoskodik. Kiköti, hogy Magyarország csak saját alkotmányos törvényei szerint és
               nem a többi örökös tartományok mintájára kormányoztassék; s általában fenntartja a
               magyar közjog eddigi alaptételeit.</p>
            <p> Ezt a pragmatica sanctiót tekinti a magyar törvényhozás minden, a nemzet és az
               uralkodócsalád között fennálló viszony alapkövének.</p>
            <p> A legelső, aki e pragmatica sanctiót elfogadta, a horvátországi tartománygyűlés volt
               1712-ben. Később hozzájárultak ahhoz az örökös tartományok; majd az erdélyi
               országgyűlés, legutoljára, 1740-ben fogadták el azt Magyarország Karai és Rendei.</p>
            <p> Ugyanezen leányági örökösödési szerződést elfogadtatni volt fő törekvése <hi>III. Károlynak</hi> az úgynevezett „garantiáló európai hatalmakkal”;
               melyek a megjelölt trónörökös „király” címét biztosítani fogadkozának.</p>
            <p> Hogyan tartá meg a pragmatica sanctio iránt fogadott védelmet Magyarország, s hogyan
               nem tarták meg az európai hatalmasságok, arról a következő évtizedek története fog
               fényes tanúbizonyságot szolgáltatni.</p>
         </div>
         <div type="chapter">
            <head>Rákóczy fiai</head>
            <p> Úgy hozta magával a sors, hogy amíg az utolsó <hi>Habsburg</hi>
               férfisarj Magyarországot újrarendezé, nagy ellenfele, a<hi>
                  Rákóczy</hi> fejedelmi család, végképpen elmúljon.</p>
            <p> Két fia volt <hi>II. Rákóczy Ferencnek: József</hi> az idősebb, <hi>György</hi> a fiatalabb.</p>
            <p> Növendék gyermek korukban jutottak mindketten anyjuktól Bécs városába: ott élték
               keresztül azt az egész időszakot, mely atyjuk dicsőségével volt tele. Ők erről a
               dicsőségről nem tudának semmit.</p>
            <p> Hogy nem a jezsuiták nevelték őket, azt két körülményből lehet sejteni: az egyik az,
               hogy semmiféle tudományban nem lettek kiképezve, ami pedig a jezsuita nevelésnek erős
               oldala; a másik az, hogy nem tudták soha elfelejteni a hazájuk és fejedelmi atyjuk
               iránti szeretetet, akiktől oly ifjan lettek elszakasztva. Majd az egyik, majd a másik
               talált utat-módot felnőtt férfi korában bujdosó atyját s annak hű száműzött társait
               távol Ázsiában felkeresni.</p>
            <p> Hogyan kerültek oda? Annak minden körülményét homály borítja.</p>
            <p>
               <hi>Rákóczy</hi> hű társa, <hi>Mikes Kelemen,</hi> annyit
               jegyez vala fel, hogy az ifjabb: <hi>György,</hi> 1727-iki júniusban
               (tehát a forradalom befejezése után tizenhét esztendővel) az egész világtól megcsalt,
               eltaszított fejedelem rodostói szomorú magányának némi örömet hozott megjelenésével;
               Franciaországon keresztül kerülve odáig.</p>
            <p> Csupán egy 1723-ból kelt adománylevél vet némi világot e rejtélyes útra, melyben <hi>III. Károly</hi> (Spanyolországban VI-ik) mint a két Szicíliák
               királya, <hi>„az ő kedvelt hívének, Rákóczy Györgynek, kit születésének
                  kitűnő fénye s jeles lelki tulajdonságai felettébb ajánlanak, s kit már
                  gyermekkorától fogva felséges házának gyámságába s pártfogásába vett, s ki hűséges
                  magaviselete, engedelmessége s jó akarata által kegyelmes indulatát magára vonta:
                  két hűbéri birtokot adományozott Szicília szigetén; hozzá grófi címet adott neki
                  Giunchi előnévvel; és a birtokán kívül 2500 scudi évi díjat, azzal a föltétellel,
                  hogy Rákóczy György és leendő utódai folyton Szicíliában lakjanak, s a birtokot és
                  pénzbeli kegydíjat el ne idegeníthessék”.</hi>
            </p>
            <p> Miért tette ez adományozást <hi>III. Károly</hi> az ifjabb <hi>Györgynek?</hi> Miért nem az idősebb <hi>Józsefnek?</hi> Csak a múltakra visszatérő képzelet és emlékezés képes erre némi
               feleletet adni. Még a harcos időkben törekedtek <hi>Rákóczy</hi> hívei,
                  <hi>Ocskay, Pelargus</hi> a fogságban tartott fejedelemfiakat
               Bécsből, hol csellel, hol erőszakkal megszöktetni. Pelargus még élt: nem békült ki
               soha a jelennel; szüntelen abban fáradt, hogy a forradalmat újra fölélessze. Ő
               lehetett az, aki <hi>Györgyöt</hi> titokban felvilágosította az iránt,
               hogy minő fényes feladatok várnak itthon reá. <hi>József</hi> nem
               arravaló volt: sötét kedélyű, mindenkiben gyanakodó lélek volt: nagy elhatározásokra
               képtelen. De <hi>György</hi> igazi apja fia volt: csupa láng és
               szenvedély, nagy eszmékért felhevülni, vakmerő vállalatokba rohanni kész.</p>
            <p> Efféle csábnak jöhettek nyomára Bécsben, s ezért lehetett az a fényes kitüntetés egy
               még semmi érdemekkel nem bíró ifjú számára a király részéről. Elküldték őt Bécstől a
               távol Szicíliába: hogy a tenger legyen közte és hazája között.</p>
            <p> De annak a nyugtalan démonnak, aki az ifjúban a nagyravágyás szellemét felkölté, a
               tenger sem volt akadály; rátalálhatott a Taormina szakadékai között is, s rábírhatta,
               hogy hagyjon ott uradalmat, grófi címet és gazdag apanage-t, s szökjék el a
               szigetről, és keresse fel dicsőséges atyját, ki az élve eltemetés napjait számlálja a
               Boszporus partján, minden új háborútól várva a feltámadását s minden békekötéskor
               újból eltemetését látva. – Keserű öröm lehetett a viszontlátásban. A kedvenc fiú
               elfelejtette anyanyelvét, s még a Miatyánkot sem tudta elmondani magyarul. De más
               nyelven sem volt járatos semmi világi ismeretben. Írni is alig tudott. Meglátszott
               rajta, hogy Bécsben a legaljasabb körök társalgásához szoktatták: szabad csapongására
               engedve az ifjú szilaj vágyait. Az apának fájdalommal kellett látnia a nagy
               különbséget, ami közte és fia között volt. <hi>Rákóczy Ferenc</hi>
               korának legmagasabb műveltségű alakjai közé tartozott. Emlékiratai, miket
               hátrahagyott, kiváló szellemét tükrözik vissza. A művelt nyelveket s a klasszikusokat
               egyaránt beszélte. Nagy ítélőtehetsége volt, s lelkületében valamennyi kortársának
               fölötte állt; s a politikában széles látkört szemlélt végig. A fia pedig nem volt
               más, mint egy nagy gyermek, akit elmulasztottak iskolába járatni.</p>
            <p>
               <hi>Rákóczy</hi> nem tartá magánál <hi>György</hi> fiát;
               sietett őt Franciaországba visszaküldeni, ahol nejének előkelő rokonai laktak. Nem is
               látta őt azután többet soha. Egy olyan heves vérű, szenvedélyes ifjúnak könnyű volt a
               francia udvar kéjmámorában elveszni. Vannak mérgek, amiket asszonyajkról szívnak. <hi>Rákóczy Györgynek</hi> Párizs és Versailles rossz iskola volt. Hogy
               ugyanazon forradalmi alakok, akik őt Szicíliából megszökteték, Párizsban is
               kiterjeszték utána kezeiket, az bizonyos, kivált midőn atyja meghalt, s a török
               kormánynak újabb hadjáratok alkalmával ismét szüksége volt a magyar kivándorlottak
               számára egy vezérlő alakot előállítani. <hi>György</hi> Párizsban sokat
               értekezett a török nagykövettel, akinek a palotájával egy kert kötötte össze az övét.
               – Volt egy kedvese, akinek a testvérét előreküldte Konstantinápolyba: s nemsokára
               maga is utána ment 1742-ben. E szerint tizenöt évet töltött Párizsban, míg elszánta
               magát a circei karok közül a tettek mezejére lépni. Ott előkelő társaságokban élt
               sybarita életet, s elmulasztott két nagy alkalmat a hírnév kivívására: egyik volt
               Franciaország háborúja a lengyel trónöröklés miatt, másik a megújult török háború az
               orosz–osztrák szövetség ellenében: mindkettő szerencsétlen Ausztriára nézve. Nyomát
               találjuk a török háborúban; amidőn Belgrádban megjelent a török seregnél. Semmi
               hőstettet nem jegyzett fel róla a krónika. Francia röpiratok azt állítják róla, hogy
               ismét visszatért Párizsba, s ott élte világát, s nem érzett többé magyar
               fájdalmakat.</p>
            <p> Az újabb adatok, melyek szerint <hi>Györgynek</hi> szicíliai birtokait
                  <hi>III. Károly</hi> később <hi>Rákóczy</hi> idősebb
               fiának, <hi>Józsefnek</hi> adományozta, még homályosabbá teszik a két
               testvér történetét. Talán <hi>Józsefnek</hi> is volt már valami nagy
                  <hi>vétke,</hi> amiért őt „ilyen nagyon” meg kellett <hi>jutalmazni?</hi> De ő nem sokáig maradt ott. 1737-ben már <hi>Rodostóba</hi> került: apja helyét elfoglalni a számkivetettek
               között. De azt a helyet sem töltötte be. <hi>Mikes Kelemen</hi> azt
               írja róla: <hi>„Az apa felől elmondhatom, hogyha született, bár soha
                  meg ne halt volna – a fia felől pedig hogyha e nyomorult világra nem jött volna,
                  semmit sem vesztett volna rajta. Sok dolgokra esze szép volt szegénynek, de
                  neveltetése igen rossz. És nem szeretett semmit is tanulni. Minden magaviselete,
                  szokása ellenkezett az itt való nemzettel. Ha pedig nemzetét nem szerette, azt nem
                  kell csudálni, mert olyan helyt neveltetett, ahol gyűlölik a mi nemzetünket.”</hi>
            </p>
            <p> Magyarország történelmére bizonyára nem tanították a két fejedelemfit, legkevésbé a
               szabadságharc történetére: apjuk felől azt tudhatták, amit az akkori diplomatiai
               levelezések híresztelnek, hogy az öreg úr csak azért kívánkozik a száműzetése helyét
               Lengyelországgal felcserélni, mert házasodni készül; el akar venni egy szép lengyel
               hercegasszonyt. Pedig már akkor hetven év felé járt, s a halál csíráját hordozta
               magában.</p>
            <p>
               <hi>Rákóczy Ferencet Savoyai Jenő</hi> csak egy évvel élte túl. Amit ez
               a nagy hős kivívott, azt az utódai mind elvesztették. A nagy római birodalom egymás
               után hullatta el tartományait: Szicíliát, Nápolyt, az olasz birtokokat; seregeit
               tönkreverték a Rajnánál is, a Dunánál is: az orosz szövetségnek drágán fizette meg az
               árát. A török mindent visszafoglalt.</p>
            <p> Ekkor a törökök előhozták Rodostóból az utolsó <hi>Rákóczy</hi>-sarjat. Ígértek neki hadsereget, Erdély fejedelmi süvegét: előtte volt
               a fényes jövendő; kezében volt apjának sok diadalt látott kardja. De az a kard nem
               volt az ő kezébe való. Felhívásaira, miket a két magyar hazában szétszóratott, a
               bécsi kormány azzal válaszolt, hogy felségárulónak nyilvánítá, s tízezer forintot
               tűzött ki a fejére, ha élve, hatezret, ha halva adják kézre. Még rosszabb volt a
               magyar nemzet válasza: mert az meg sem mozdult a hívására. Alig százötvenen jelentek
               meg a zászlója alá: azok is szemenszedett martalóchad. Nem lehet csodálni, ha a
               fejedelemfi a saját hada ellen is gyanakvó lett. Méltán hihette, hogy csak a fejére
               kitűzött díj csalogatta ide őket. De még jobban gyanakodott apjának hű barátaira, a
               száműzött főurakra; mert hiszen a tízezer forinton felül még teljes bűnbocsánat és a
               birtokok visszaadása is volt ígérve annak, akit őt elárulja. Ahelyett, hogy élére
               állt volna a bujdosók csapatjának, eltávozott közülük, s hajón menekült egy
               Duna-parti török várba. Isten kegyelmes volt hozzá: mielőtt szégyent hozott volna
               apja fényes nevére, magához vette őt 1739-ben.</p>
            <p> A töröknek nem volt szüksége többé a magyar felkelőkre. Meg tudta ő verni a
               tehetetlen császári hadvezéreket a maga emberségéből is; dacára annak, hogy félkézzel
               harcolt csak Ausztria ellen, s a másik félkarjával meg az oroszokat verte.</p>
            <p> Lett volna ugyan III. Károlynak még egy hadvezére, akinek nevéhez dicsőség fűződött:
                  <hi>Savoyai Jenő</hi> diadalainak sokszoros részese: <hi>Pálffy János.</hi> Ő lett volna hivatva a fővezéri botot kezébe
               venni <hi>Savoyai Jenő</hi> után. De ennek az volt a hibája, hogy
               magyar volt. Azt mondták, hogy nem lehet rábírni az új nagy hadjáratot, <hi>mert öreg ember már.</hi> Az osztrák hadvezérek aztán egymás után,
               mint árulók, várfogságon végzik kudarcaik sorát. Akkor aztán kínálva kínálták <hi>Pálffy Jánosnak</hi> a fővezérséget. De az ősz dalia igazi magyar
               nemesi büszkeséggel válaszolá: <hi>„Ha tavaly öreg voltam nektek, az
                  idén még öregebb vagyok.”</hi>
            </p>
            <p> Az orosz szövetségnek az ostrom nélkül feladott <hi>Nándorfehérvár</hi> és<hi> Moldva–Oláhország</hi> elvesztével
               kötöttük be a koszorúját. A harcban mind a kettőnket megvertek; a békekötésnél pedig
               az orosz nyert, s minket vertek meg kettő helyett.</p>
            <p> Nem maradt a hadjáratból más hazánknak és Ausztriának, mint a szégyen, a kár és a
               keleti pestis.</p>
            <p> A<hi> Rákóczyakkal, Savoyai Jenővel</hi> egy nagy korszak lett
               befejezve. s hogy az utolsó nagy alakja se maradjon fel az elhantolt korszaknak, egy
               év múlva utánuk dűlt maga <hi>III. Károly</hi> római császár is; egykor
               négy ország királya, a Habsburg-uralkodócsaládnak utolsó férfiivadéka.</p>
            <p> *</p>
            
            <p> Hogy Mikes Kelemen az ő emlékirataiban a magyar nemzetnek a Rákóczy József által
               megkísérlett felkelését, meghiúsultában vezére tehetetlenségének és elhanyagolt
               nevelésének rovására számítja – az a bujdosók kedélyállapotából kimagyarázható. A
               rodostói száműzöttek folyvást abban az édes csalódásban éltek, hogy az egész nemzet
               most is ugyanabban az állapotban van, amilyenben ők azt diadalmas harcaik közepette
               látták. Pedig azóta három évtized lejárt. A régi hívek tábora elhalt, elvénhedett
               vagy ellágyult; hajdani vezéreik ott harcoltak a király táborában: azóta egész új
               nemzedék nőtt fel, s a régi szellem test nélkül maradt: a régi dalok nótáit szerte
               elfeledték.</p>
            <p> Egy igen ritka könyv, mely 1739-ben adatott ki német nyelven, egészen másforma
               alaknak írja le Rákóczy Józsefet, mint aminőnek őt Mikes Kelemen s utána a magyar
               történetírók jellemezték. A könyv címe: „Merkwürdiges Leben und Thaten des
               Praetendenten von Ungarn und Siebenbürgen Joseph Ragozzy und seiner Vorfahren, aus
               verlässigen Nachrichten und Urkunden; der curiösen Welt zu Gefallen und Plaisir
               sorgfältig gesammlet von H. E. S. Frankfurt und Leipzig 1739.” Még ekkor Rákóczy
               József élt. A mű szerzőjének nagyon közel kellett állnia Rákóczyhoz; mert annak
               gyermekkorától kezdve egész viddini táborozásáig annyi apró részletet találunk
               feljegyezve, amennyit csak a legbizalmasabb bajtársa gyűjthetett össze; ki amellett
               mégsem az ő híve volt, hanem a császári kormányé.</p>
            <p> Szerző e művében éppen kárhoztató szavaival védelmezi meg Rákóczy Józsefet Mikes
               Kelemen jószívű ócsárlásai ellenében. Előszavában azt mondja róla, hogy a császár
               legjobban tette volna, ha a Rákóczy fiúknak, amint a kezei közé kerültek, azonnal
               levágatta volna a fejüket.</p>
            <p> I. Lipót Rákóczy Ferenc fogoly fiai mellé előbb a győri püspöknek egy kanonikusát,
               majd külön laikus udvarmestert rendelt. Az anyjuk csak addig volt mellettük, amíg az
               atyjuk ki nem menekült börtönéből: akkor a gyermekek a nevelőjük felügyelete alatt
               maradtak, míg Sarolta Amália hercegnőnek a Himmelpfort utcai kolostorba kellett
               visszavonulnia.</p>
            <p> Amint III. Károly a trónt elfoglalta, a két Rákóczy fiúnak, akik már akkor serdülő
               ifjak voltak, a családi neveiket elvették, Józsefnek ezt a nevet adták: „Marchese di
               San Carlo”, az öccsének, Györgynek pedig ezt: „Marchese di San Christina.”</p>
            <p>
               <hi>Mind a két fiúnak egyszerre</hi> adományozott II. Károly külön
               birtokokat Szicíliában. (Eszerint József nem György elpusztulása <hi>után</hi> kapta meg az öccse birtokát.)</p>
            <p> A császár kívánatára József ki lett küldve egy németországi egyetemre, udvarmestere
               felügyelete alatt. Diákéletéből azonban csupán szerelmi kalandjai vannak feljegyezve,
               amelyek rendesen tréfásan végződnek. A szép <hi>Marillához,</hi> a
               patikárus leányához, ki más diákokkal is szívesen enyelgett, gúnyverset is írt,
               melyben szemére veti, hogy a diákokat az utcáról hívogatja be <hi>kávéra,</hi> s ha nem mennek be, utánuk önti az ablakból a kávét. Egészen
               vígjátékba illő jelenetei valának azután a szép aranyművesnével, akinek a férje
               féltékenységében gyakran megugratta az úrfit. Ha szerelmi kalandjaiban az ifjú
               marchese vetélytársakkal akadt össze, azokat, akkori gavalléros szokás szerint, az
               inasaival páholtatta el.</p>
            <p> Az egyetemről ismét Bécsbe tér vissza József, s ott olyan vígan éli világát, hogy a
               császár alig győzi fizetni az adósságát saját magánpénztárából. Az udvarmester
               feladatává lesz téve a szilaj, kicsapongó ifjú kedélyét komolyabb irányba vezetni.
               Erre ő a legalkalmasabb eszköznek találja az ifjú Józsefet megismertetni száműzött
               atyja élettörténetével. Az említett munkában ez is le van írva. Olyan irányzattal van
               tartva az egész előadás, hogy az ifjú József visszaborzadjon a rémtettektől, melyeket
               atyja elkövetett, melyek miatt roppant nagy uradalmait Erdélyben és Magyarországon
               elveszté, s maga is szomorú száműzetésbe jutott. E felleplezések után József kedélye
               csakugyan megváltozik. Felhagy a korhely kalandok hajszolásával, magába vonult lesz.
               De nem valami kegyes gondolatokon töri fejét. Azt mondja a névtelen szerző: „Rossz
               fáról nem szednek jó gyümölcsöt: azért hogy megváltoztatták a fejedelemfinak a nevét,
               a Rákóczy-szívet nem tépték ki belőle.”</p>
            <p> Ettől fogva mind csak azon gondolkozott, hogyan léphetne atyjának a nyomdokaiba.
               Évek múltak, s még mindig nem volt rá igazi alkalom. Atyjának története óvatossá
               tette, hogy szívének titkát a leghívebb cimborával se közölje.</p>
            <p> 1734-ben már meglett férfi volt József. És még mindig semmi sem volt. A hadseregnél
               nem bíztak rá szolgálatot. Nem akarták, hogy megtanulja a hadakozást. Csak az udvari
               mendemondákból értesülhetett róla, hogy fejedelmi atyja a császári udvarral alkudozik
               fiának kiadatása végett, s kéri felszabadítását a rodostói rab életből, hogy azután
               fiával együtt Lengyelországba mehessen.</p>
            <p> Egy napon aztán az udvarmester fekete ruhákat szabatott a számára az udvari
               szabóval, s tudatta vele, hogy hat hónapig gyászt kell viselnie: az atyja
               meghalt.</p>
            <p> A gyászruhával együtt járt a kötelesség, minden lármás mulatságtól visszahúzódni. De
               ez egyúttal alkalom volt rá, elzárni magát a világtól. Mint császári kegyenc saját
               palotát tarthatott, drága bútorzattal s bizonyosan értékes paripákkal tele istállót.
               Egyszer aztán hirtelen elhagyta Bécset. A kémek, kik éjjel-nappal őrizték minden
               lépését: erről is hírt adtak. Olaszország felé ment. Ha Lengyel-, Francia- vagy
               Magyarország felé veszi az útját, talán elfogták volna, de Olaszországban még a
               császárnak voltak királyságai, s Marchese di San Carlónak ezekben feküdt a birtoka.
               Az udvar elégszer sürgette, hogy menjen már oda lakni: ha megállítják, kérdőre
               vonják, azt válaszolhatja, hogy a legmagasabb kívánatoknak siet eleget tenni. Nem is
               volt titok, hogy hol keressék? Udvarmesterére rábízta, hogy lovait, bútorait adja el,
               s azoknak az árával siessen utána Bolognába: ott be fogja várni.</p>
            <p> Bolognában egy regényes kalandja volt, mely könnyen életébe kerülhetett volna. Egy
               éjjel, midőn egy nyilvános mulatóhelyről szállására ment volna gyalog, egy ház
               kapumélyedéséből keresztnevén hallja magát szólítani: „Ön az, József?” – Rákóczy
               könnyelműen azt feleli: „Igen, én József vagyok.” Arra egy nő lép ki eléje, s egy
               csomagot tesz a karjába: „Vigye ön ezt sietve a tudvalevő helyre; aztán jöjjön
               vissza; Cornélia is idejön.” Azzal a nő visszalépett az ajtón, s azt becsukta maga
               után. József csak akkor vette észre, hogy a kezébe adott csomag nem más, mint egy
               finom pólyákba burkolt csecsemő. Lovagias jellemű férfi lévén a rábízott kincset
               gondosan betakarta a palástjába, s hazavitte a szállására: ott rábízta a gazdasszonya
               gondjaira, s azzal maga visszasietett ahhoz a házhoz, ahol a gyermeket a kezébe
               adták. Azon háznak a kapuja előtt azonban már az odaérkeztekor nagy verekedés volt;
               három fegyveres férfi szorongatott egy negyediket, aki kétségbeesetten védte magát
               ellenük. József rögtön kardot rántott, rohant a megtámadott segítségére, s
               beleavatkozott az utcai harcba, mely alatt a viaskodók a kalapjaikat ledobálták a
               fejeikről. A nagy kardcsattogásra aztán előrohant az éjjeli őrjárat. Amint a vívó
               felek megpillantották a lámpást, melynek világánál az alabárdos sbirrek közeledtek,
               egyszerre szétváltak: ki-ki felkapott egy kalapot a földről, s aztán ahányan,
               annyifelé futottak szét a melléksikátoron. József is igyekezett a sbirrek elől egy
               sötét folyosón elmenekülni. Ott ismét egy fiatal lefátyolozott arcú hölgyre bukkant;
               aki esedezve kérte, hogy védelmezze meg: meg akarják ölni. – „Kicsoda?” – „A bátyám:
               aki ezóta a kedvesemet is megölte.” – „Önnek a neve Cornélia.” – „Igen, az vagyok.” –
               „Akkor azok, kik a másik utcában, az erkélyes ház előtt viaskodtak, talán éppen az ön
               kedvese és a bátyja lehettek.” – „Ki lett megölve?” – „Egyik sem. A sbirrek
               szétriasztották őket.” – „Rejtsen ön el valahová, én nagyon szerencsétlen vagyok.” –
               József elvitte magával a szállására a fiatal hölgyet. Az, midőn meglátta József fején
               a kalapot, melyet az találomra felkapott a földről a szétszaladáskor, bámulva
               kérdezé, hogy mint jutott hozzá? József megmagyarázta, hogy ez bizonyosan annak a
               férfinak a kalapja lesz, akit ő megtámadói ellen megvédelmezett. A fiatal hölgy
               ráismert a kalapra a nagybecsű gyémántos boglárokról. Ez az ő kedvesének a kalapja:
               Alfonzo hercegé. – Akkor aztán elmondá a hölgy, hogy ő egy előkelő patríciuscsalád
               leánya, kit Alfonzo herceg, házasságot ígérve, elcsábított. A herceg, hogy kedvesét
               szülői és bátyja bosszújától megmentse, el akarta őt szöktetni az éjjel Bolognából,
               újszülött gyermekével együtt, kit előreküldtek abból az erkélyes házból a herceg
               ,József’ nevű komornyikja által. Tehát ezzel a Józseffel tévesztették össze Rákóczyt.
               Ő aztán megörvendeztette az ifjú hölgyet azzal, hogy a gyermekéhez vezette. – Másnap
               reggel aztán elindult Alfonzo herceget is fölkeresni. – A herceg helyett azonban
               Lorenzóval találkozott össze, Cornélia fivérével, ki a múlt éjjeli ellenfelét
               felismerve benne, számadásra vonta, hogy minek avatkozott az ő ügyébe. Don Alfonzo
               meggyalázta Lorenzo családját, elcsábítva Cornéliát: méltán akarják e gyalázatot a
               csábító vérével lemosni. Rákóczy most már Lorenzo pártjára állt, s segédül ígérkezett
               neki don Alfonzo ellenében, ha az tökéletes elégtételt nem akarna adni a megsértett
               családnak. Lóra kapva indultak el don Alfonzót felkeresni. Mikor rátaláltak, Rákóczy
               előrevágtatott, és megállítá a herceget. Don Alfonzo az elcserélt kalapjáról ráismert
               a múlt éjszakai megszabadítójára. Egy kézszorítás s a kalapvisszacserélés közben
               megtörtént a lovagias kiegyezés. Don Alfonzo becsületszavát adta, hogy Cornéliát nőül
               fogja venni, s erre aztán közte és Lorenzo között is szent lett a béke. Rákóczy még
               bevárta a boldog pár menyegzőjét, melynek ő volt a szerzője, s csak azután hagyta el
               Bolognát.</p>
            <p> Időközben megérkezett a megbízottja Bécsből, az eladott bútorok és paripák árával.
               József sejthette, hogy az az ő hű embere egyúttal kém is mellette. Egy olasz
               kikötőben felbérelt egy gályát, amely őt szicíliai birtokára szállítsa. A gálya
               tulajdonosát, mikor egyszer a sík tengeren voltak, nem lehetett nagy mesterség
               rábírni, hogy hajóját Palermo helyett Konstantinápolyba köttesse ki.</p>
            <p> Itt azonban nagy kiábrándulás várt rá. A szultánnak semmi hajlandósága nem volt
               Franciaország kedvéért háborúba elegyedni III. Károllyal, s Rákóczy József nem nyert
               el egyebet, mint meghalt atyjának rodostói remeteségét. A bécsi víg életért a szomorú
               kibujdosott szakállas magyarok társasága nem volt kívánt csere. Hogy József az itteni
               szokásokat nem tudta megkedvelni, azt nagyon el lehet hinni Mikes Kelemennek. Az
               alakját azonban egészen átidomította az itteni magyarokéhoz. Acélmetszetű arcképe,
               melyet az idézett életírás elején találunk, egészen olyan viseletben tünteti fel az
               utolsó Rákóczyt, aminő az akkori erdélyi magyar urak divatja volt. Kopaszra borotvált
               tarkó, melyről csak egy varkoccsá sodort tincs haj csilleng alá a hátracsapott
               fityegőjű prémes süveg alól: annak az elején török surgudzsál módjára rézsút fekvő
               kócsag, bogláros forgóval; a testet gombos dolmány fedi, mely fölé sodronypáncéling
               van öltve, a vállakat medvebőr kacagány terheli, elöl széles mentekötő lánccal
               összetartva. – Az arc emlékeztet az atyjára, csak a szemeiben nincs az a lobogó tűz,
               s a szemöldökei keskenyek; a bajusza is, a török uraságok divatjára, kétfelől
               csurgóra áll. Mikor ezt az arcképét készíték, már akkor József túl volt a negyven
               éven. Atyja ilyen idős korában be is végezte élettörténetének dicső napjait: ő még
               most akarta elkezdeni.</p>
            <p> Végre 1737-ben, mikor III. Károly is jónak látta beleavatkozni a török-orosz
               háborúba: tűnt fel napja Rákóczy Józsefnek. A szultán érte küldte Ozmán basát, s
               előhozatta Rodostóból. Először basai rangot ígért neki, ha áttér a mahomed hitre. De
               József visszautasítá azt a föltevést, hogy ő atyái hitét megtagadja. Ekkor aztán egy
               szerződést kötött vele a szultán, melyben Józsefet elismeri Erdély nagyfejedelmének
               és Magyarország <hi>hercegének. E</hi> szerződés szentesítéséül a
               szultán egy gyémántokkal kirakott koronát ajándékozott Józsefnek, s ekként tartotta
               Rákóczy fia ünnepélyes bevonulását Konstantinápolyba, 1737-ben, szept. 12-ikén.</p>
            <p> Az emlékirat az egész fogadtatást nagy részletességgel írja le. Hogyan ment eléje
               Józsefnek a vezér-agaszi a szultán meghívólevelével, hogy fogadták a haberdzsi meg a
               csausz-basi a kalagusz-csausz zászlójával, hogy vezették a „ziafat”-hoz, mellyel a
               „nagy úr” a Bajrám basa csiflikjét megtisztelte. Ott pedig vártak rá a spailaragaszi
               meg a szeliktár-agaszi a vörös és sárga spahik élén, a Spailár Kiája Jerri a
               csauszaival, a Díván Csausz Emini, a Csauflár Kiasib, a Mekkter-Basi, a hadizene
               főkarmestere, aztán 60 Díván-csausz ugyanannyi paripával a fejedelemfi és kísérete
               számára, melyek közül egyet maga a szultán választott ki Rákóczy József számára;
               végül két orta janicsár a ceremónia-turbánokkal a fejükön, melyek nem kisebbek egy
               méhkasnál. Ezek mind szalutálván a fejedelemfit, együtt ebédelének vele, s azután
               elvitték őt a „fanálig”, a szultáni palotáig, mely az ő számára volt berendezve nagy
               pompával, ott várta a kajmakám gyümölcsökkel, virágokkal és sorbethtel. Másnap az
               imbrahar-aga két pompásan felnyergelt arab paripát hozott a fejedelemfinak, s
               egyúttal 12 erszény pénzt, mindegyikben 500 oroszlános tallért: ez volt a „thaim”, a
               kegydíj. A vele jött magyar kivándorlott urak szintén megkapták a maguk thaimját. A
               kajmakámnál tett tisztelkedésnél ez a főminiszter pompás felnyergelt lovat és drága
               prémes kaftányt ajándékozott Józsefnek, s a Boszporus partján egy szép palotát
               rendezett be a számára, mely előtt janicsárok képezték a díszőrséget.</p>
            <p> Mikor pedig el kellett utaznia Józsefnek a csaták színhelyére, a szultán 40 erszény
               pénzt küldött neki útiköltségül.</p>
            <p> De legbecsesebb ajándék volt rá nézve, amit Sztambulban a Kajmakamtól, majd
               Viddinben a szeraszkierajvász Mehemet basától kapott, azoknak a fogoly keresztyén
               magyaroknak a csapatja, akiket az ő tiszteletére rabláncaiktól megszabadítának, s
               akik azután az ő díszőrségét képezték: számra mintegy 330-an.</p>
            <p> Viddinből küldte be József 1738. január 30-ikán kelt felhívását a magyarokhoz, hogy
               az ő fejedelemségét támogassák. Minden lovas katonának, aki az ő zászlója alá
               felcsap, 40 tallér felpénz lett ígérve. S ez a felhívás különösen a határszélen
               táborozó huszárezredeknek lett megküldve.</p>
            <p> Megelőzte ezt Rákóczy Józsefnek egy manifesztuma az európai hatalmasságokhoz,
               melyben felkelési szándékának indokait kimagyarázza. A manifesztumot, a hollandi
               követ kivételével, valamennyi állam sztambuli követei mind elutasították:
               legélesebben a francia követ.</p>
            <p> Viddinben József nem nézte tétlenül a harc theatrumát, ahogy Mikes Kelemen mondja,
               hanem három ízben betört Erdélybe török csapatokkal, a nagyfejedelemséget felkelésre
               bírandó. Az osztrák-magyar hűséges csapatok mind a háromszor nagy veszteséggel
               visszaverték. A harmadik betörésnél Rákóczy József maga is megsebesült. Valami gyáva
               katona tehát mégsem lehetett.</p>
            <p> Felhívása azonban sehol sem talált visszhangra. Támadt ugyan Erdélyben egy nagy
               honárulási per, melyben nagyszámú főúri család fejei elfogattak, mint akik Rákóczy
               Józseffel összeesküdtek volna; de nagy hamar kiderült, hogy az egész feljelentés egy
               rosszlelkű hamis árulkodónak a képzelete volt, aki az elfogott főurakon bosszút akart
               állni. Azokat rövid időn szabadon is bocsáták. József ellenében pedig kihirdették a
               honárulási vádat, s kitűzték fejére élve a 10 000, halva a 6000 forintnyi
               vérdíjt.</p>
            <p> Az emlékirat szerint rögtön ajánlkozott is valami rác Bécsben, e vérdíj
               kiérdemlésére.</p>
            <p> Rákóczy József azonban nemcsak hogy meg nem hagyta magát riasztani e vérdíj kitűzése
               által; hanem visszatorlásul, ő meg a lotharingi és toscanai hercegek fejére tűzött ki
               hasonló nagyságú vérdíjakat. Nem is vonult félre a csatatérről, sőt csapataival
               Szendrő várát megrohanta és bevette, s az ott talált várőrséget lekaszaboltatta. És
               miután a szultán húszezer embert adott a rendelkezésére s annak ellátására 10 ezer
               erszény pénzt, az Al-Duna felől 53 gályával tervezte nagyobbszerű betörését
               Magyarországra, amidőn utolérte a nagy nyavalyája. Nem keleti pestis: hanem vérhányás
               volt az, mely ágyba dönté.</p>
            <p> Ez ínséges állapotban kellett megérnie, hogy Kelemen pápa által a „Bulla Coena
               Domini” értelmében a keresztény hitközségből excommunikáltassék. Ezzel a bullával és
               a halál előérzetével keblében utazott fel Viddinből Konstantinápolyba: a szultánnal
               tanácskozandó.</p>
            <p> Itt végzi az emlékirat.</p>
            <p> A szerző nem barátja, sőt ellensége Rákóczy Józsefnek, de vádjaival megvédi őt azon
               közhit ellen, mintha az utolsó Rákóczynak gyávasága miatt vallott volna kudarcot az
               1738-ban kezdett felkelési kísérlet Magyarországon.</p>
            <p> Nem az volt a sikertelenség oka: hanem az, hogy a magyar nemzet szívében elmúltak
               mindazok az indulatok, melyek a század elején a felkelés ügyét diadalra vezették.
               Békét és belső rendezkedést óhajtott mindenki. Erős gyökeret vert a meggyőződés, hogy
               a nemzetnek, a saját boldogulása tekintetében, óhajtandó inkább az uralkodójával
               őszintén és igazán kibékülni.</p>
            <p> A kuruc világ óta 30 esztendő elmúlt. Mikes Kelemen és minden bujdosó magyarok nem
               akarták elhinni azt, hogy 30 év elég arra, hogy a leáldozott nagyságokat elfelejtsék,
               s új világ támadjon a régi helyébe.</p>
         </div>
         <div type="chapter">
            <head>Szegedinec Péró és viselt dolgai</head>
            <p> Amíg a magyar nemesség és a hajdúság letette a <hi>„kuruc”</hi> nevet,
               akadt más, aki azt fölvegye. Ezek voltak a bánsági beköltözött rácok.</p>
            <p> Csak a múlt század utolsó tizedében költöztek az országba, félig híva, félig
               szoríttatva: <hi>I. Lipót</hi> biztatta őket a beköltözésre, a török
               pedig üldözte a fellázadásért, melyet a magyarországi eredetű <hi>Rácz
                  Gyurka</hi> támasztott Szerbiában. Nagyon kedves embere volt az osztrákoknak: a
               császár bárói, majd grófi rangra emelte volt; ő maga elnevezte magát <hi>Brankovics Györgynek,</hi> a régi híres szerb despota utódjának, s
               mikor már nagyon elhatalmasodott, akkor ő maga kikiáltotta magát Szerbia
               fejedelmének. Még talán császár is lett volna belőle, ha a pogány szét nem veri
               seregét. Ő maga az osztrák táborba menekült. De oda ugyan jó helyre jött. – <hi>Badeni Lajos,</hi> a vezér vasra verette, úgy küldte fel Bécsbe:
               azért, hogy fejedelemségre mert áhítozni. A jámbort ottfelejtették a csehországi Éger
               vára börtönében: nem is szabadult ki hamarább, mint húsz esztendő múlva, mikor
               temetni vitték.</p>
            <p> Az ozmanoktól pusztított szerbek aztán egy tömegben átkeltek a Dunán Magyarországba,
                  <hi>Csernovics Arzén</hi> patriárkájuk vezetése alatt. Itt <hi>I. Lipót</hi> megtelepíté őket a már akkor a töröktől visszafoglalt
               részekben, s nagy előjogokkal ruházá fel őket: hogy mind egyházi, mind világi
               ügyeikben egyedül a saját patriárkájuknak a hatósága alatt legyenek, aki mellé még
               egy vicevajdát is választhatnak, aki őket a háborúban vezérelje. Ez mind nagyon ínyük
               szerint volt az új betelepülteknek.</p>
            <p> Meg is választották alvajdának <hi>Monaszterlyt,</hi> ki azután a maga
               rác szabadcsapatjaival a kitört magyar szabadságharcban, mint a császári csapatok
               szövetségese, tevékeny részt vett, s <hi>Rákóczynak</hi> sok
               alkalmatlanságot okozott.</p>
            <p> A törököknek a temesi bánságból elűzetése után a bevándorlott szerbek nagy részben a
               határőrvidékké alakított megyékben lettek letelepítve. Miután ez az országrész
               egészben <hi>Mercy</hi> tábornok kormányzósága alá lett rendelve,
               magától érthető, hogy ott a szigorú katonai rendszer uralkodott. Ez sehogy sem
               egyezett össze a hős szerbeknek megszokott hajlamaival. Időjártával, mivelhogy emberi
               rendeltetés szerint még a halhatatlanoknak is előbb-utóbb meg kell halniuk – <hi>Csernovics Arzén</hi> patriárka és <hi>Monaszterly</hi> vicevajda szintén elköltözének az ő atyáikhoz.</p>
            <p> Ekkor aztán a szerbek siettek új patriárkát és alvajdát választani. A bécsi urak
               azonban azt mondták nekik, hogy „ohó! Nem oda Buda!”, a szabadalom csak annyit mond,
               hogy a beköltözött rácok választhatnak maguknak tetszés szerint „egy” vicevajdát: de
               abból nem következik az, hogy a világ végéig mindig választhatnak vicevajdát.</p>
            <p> A betelepült szerbeknek el kellett ismerniük, hogy ez tréfának nagyon jó tréfa,
               hanem következett azután egy sokkal kockázatosabb kísérlet a bécsi kormány részéről.
               1734-ben egy bánsági eredetű szerb püspök lett belgrádi érsekké választva. Ezt a
               bécsi kormány önkényűleg megtette szerb patriárkává. Hogyan, hogyan nem, az új
               patriárkát rávették Bécsben, hogy a híveit hívja össze congressusba, s beszélje rá
               őket, hogy mind valamennyien térjenek át a római katholikus hitre. Ez volt az a
               csepp, mely a keserűség poharát túlömlesztette. A bácskai és Maros vidéki szerbek
               kikergették az új patriárkát Törökországba.</p>
            <p> De még azzal nem érték be, hanem még nagyobb vállalatba is belevágták a fejszét.
               Egyet gondolának: szép ország ez a Magyarország! A magyarok úgysem bírnak vele: a
               németek még kevésbé; ők biz ezt elfoglalják egészen, s csinálnak belőle egy nagy rác
               birodalmat. – A magyar és német rendes csapatok ez idő szerint a Rajnánál meg
               Olaszországban harcolának franciák és olaszok ellen a lengyel trónöröklés kérdése
               miatt, amihez ugyan semmi köze sem volt se magyarnak, se németnek. Idebenn semmi
               rendes katona nem volt. Még a végvárak is, sőt Arad, Temesvár is a szerb csapatokra
               valának bízva.</p>
            <p> Volt pedig ezeknek egy híres vezérük: a szerbek úgy hívták, hogy <hi>„Szegedinec Péró”,</hi> ami magyarosítva annyit tesz, hogy <hi>„Szegedi Péter”.</hi> Ennek támadt az a bogara, hogy felcsap királynak
               Magyarországon.</p>
            <p> Nagyon előmozdítá a tervét a magyar alföldi parasztoknak forrongása, akiknek sehogy
               sem akart a fejükbe menni, hogy mire legyen jó az az új regula, hogy ezentúl adót
               fizessenek és újoncot állítsanak? A jó török világban, ha jött török, ha jött tatár,
               amit elkaphatott, azt elrabolta, akit megfoghatott, azt rabszíjra fűzte; de aki
               elszaladhatott előle, az elmenekült, s amit magával vihetett, abból nem adott a
               rablónak. De íme az új rend szerint, éppen akkor kell fizetni, amikor nem a zsaroló
               közeledik tűzzel-vassal; s szolgálni is kell, anélkül, hogy az embernek lánc volna a
               lábán s ütnék korbáccsal a hátát! Ez nem igazság!</p>
            <p>
               <hi>Szegedinec Péró</hi> fellovalta a szomszédos Békés vármegyei népes
               községek lakóit, hogy ha ő lesz Magyarországon az úr, eltöröl minden porciót, dézsmát
               és robotot; s aztán nem is a maga számára keresi ő a koronát, hanem a sokat
               visszaemlegetett <hi>Rákóczy</hi> számára: akit vissza akar hozni az
               országba.</p>
            <p>
               <hi>Rákóczy</hi> pedig már akkor aludta örök álmát Rodostóban. De hát
               azt a nép nem hiszi el. A délszláv népek ma is visszavárják a hős <hi>„Deli Markót”,</hi> egykori vezérüket, aki nem halt meg, csak mélyen alszik egy
               barlangban, hármas kapu alá, hármas lakattal lezárva. Ha egyszer zár és kapu
               felpattan, majd eljön ismét, híres paripáján, aki beszélni tud, s egyik hegytetőről a
               másikra szökken.</p>
            <p> A két népmonda hamar kiegyezett. A Bánságban <hi>Szegedinec Péró</hi>
               gyűjté táborba a szerbeket, az alföldön pedig a szentandrási bíró, <hi>Vértesi János</hi> állított fegyverbe valami másfélezer parasztot, s ezzel az
               erővel nekiindulának ők ketten világot hódítani.</p>
            <p>
               <hi>Vértesi</hi> és vezértársa, <hi>Sebestyén János</hi>
               elnevezték magukat kurucoknak, s kikiáltva a forradalmat, azon kezdték, hogy
               kirabolták az örmény kereskedőket, s egyéb vásárra járókat, zsidó még akkor nem volt:
               csak ezen múlt, hogy az antisemitaság zászlóját fennen nem lobogtathatták; ellenben
               az ellenük kiküldött szolnoki helyőrséget vitézül megkergették.</p>
            <p> Ezalatt <hi>Péró</hi> az aradi várba csempészte be magát, ahol
               nemzetbelije, <hi>Tököli Ránkó</hi> volt a várparancsnok.</p>
            <p> A lázadás már-már aggodalomkeltő terjedelmet kezde felvenni; Vértesiék <hi>Gyula</hi> várát vívták, Péró <hi>Aradon</hi>
               garázdálkodott: amidőn a két vezérnek szerencsésen sikerült egymás között összeveszni
               a még meg nem szerzett prédán, aminek az lett az eredménye, hogy Péróék, akik hadhoz
               szokott nép valának, a kasza-kapa forgatáshoz értő magyar parasztságot – szövetséges
               társaikat – széjjelverték, s Vértesi uramat világgá kergették.</p>
            <p> De <hi>Szegedi Péter</hi> sem nagy hasznát vette a diadalának, mert
               őtet meg hadnagyaival együtt, amint az aradi várba betért, az ottani parancsnok, <hi>Tököli Ránkó</hi> elfogatta, s Budára felküldte, ahol törvényt
               tartának fölöttük s a lázadó pórhad vezérei fölött. A zendülő had vezetőire az az
               ítélet lőn kimondva, hogy vessenek kockát, s az a négy közülük, aki legkisebb számot
               vet a kockán, négyfelé vágassék. Ez a sors érte magát <hi>Szegedinecz
                  Pérót</hi> is: akin ekként beteljesült a cigány jósnő jövendőmondása, hogy
               egyszerre négy helyen fog jelen lenni, úgymint Aradon, Nagyváradon, Sarkadon és
               Szentandráson.</p>
            <p>
               <hi>Vértesi János</hi> (vagy mint a krónika nevezi: <hi>Mihály)</hi> azonban nem került hóhérkézre. Egy régi kéziratban azt találjuk
               feljegyezve, hogy az erdőhegyi nagy vereség után elmenekült s a burkushoz vette
               magát, és mint vitéz ember, rangra emelkedett a burkus táborában. A szentandrásiak
               máig is megőrzik róla a következő adomát.</p>
            <p> Midőn a burkus ellenséges sereg a császári seregekkel szemben táborozék vala, egy
               éltes vitéz járt a magyar táborra és naponként hívta a tiszteket magános viadalra: a
               többek között egy kapitányt, ki inasával együtt igen büszkélkedett. – A kapitány a
               rendelt idővel nem gondolt, az inasa bárhogy serkentgette. Végre azt látva az inas,
               hogy „nem akarásnak nyögés a vége”, a kapitányt a nem merés tartóztatja: ő maga
               ajánlkozott, hogy majd megmérkőzik hát a kihívó ellenféllel.</p>
            <p> A kapitány ráállt a cserére, s engedte, hogy az inasa öltse fel a fegyverzetét, s az
               ő paripáján rugaszkodjék ki a párbaj színhelyére.</p>
            <p> De a burkus bajnok észrevette a személycserét: az inas fiatal legény volt, a
               százados pedig vén sas; s nagy mérgesen rárivall a helyettes ellenfélre: „Elmenj
               előlem, te sima képű fattyú, az édesanyádhoz! Mert bizony-bizony megemlegettetem
               veled a szentandrási bíró korbácsát!”</p>
            <p> De a hetyke legény visszakiálta rá:</p>
            <p> – No, hisz én is ott leszek akkor, öreg! Mert én meg a szentandrási bíró fia vagyok:
               a nevem Vértesi Miska.</p>
            <p> Így, szó szót adván, az apa és fiú egymásra ismerének, amiből nagy ölelkezés
               lett.</p>
            <p> Erre aztán az apa, megrázva buzogányos öklét, átkiálta a császári táborba:</p>
            <p> – Ilyen-olyan adták! Nincs köztetek igazi katona! Egy volt: az is az én fiam. Azt
               sem hagyom köztetek.</p>
            <p> S azzal a fiát is elvitte magával: aki csecsszopó gyermek volt, amikor az apja az
               erdőhegyi ütközet után földönfutóvá lett. Azt a halmot, ami Szentandrás rónáján
               kiemelkedik, ma is <hi>Vértesi pihenőjének</hi> nevezik, s magának
               Szentandrásnak jó nagy idő kellett, amíg le tudta koptatni magáról azt a népszerűvé
               vált elnevezést, hogy <hi>„Rebellis Szentandrás”.</hi>
            </p>
         </div>
         <div type="chapter">
            <head>A mi asszonyunk és királyunk Mária Terézia</head>
            <p> Huszonhárom éves volt <hi>III. Károly</hi> leánya, <hi>Mária Terézia,</hi> midőn atyja, <hi>III. Károly</hi> halála után a
               trónra lépett. Szépségre és lélekre nézve is igazi fejedelemnő.</p>
            <p> Öt éve múlt, hogy fényes menyegzőjét tartá <hi>Lotharingiai
                  Ferenccel,</hi> s Bécs városa még el sem felejté a lakodalmi pompa nagyszerű
               látványosságait, amidőn egyszerre elhomályosítá azoknak az emlékét a hős <hi>Savoyai Jenő</hi> temetési pompája.</p>
            <p> A végtiszteletet tevő üdvlövések, melyek a letűnt nagy hadvezér sírja fölött
               eldördültek, valóban Ausztria dicsőségének búcsúhangjai valának.</p>
            <p> Ama századokon át kimagasló hős alak nagy ember volt a magyarok között is. Nagy a
               felszabadításban s nagy az elnyomásban. Mint népet szeretett bennünket, mint nemzetet
               nem. Harcolt értünk, vérét adta értünk; de jó szót nem. Ő volt leghatározottabb
               ellene minden engedménynek, melyet a király az alkotmányos téren a nemzetnek tenni
               hajlandó volt.</p>
            <p> Mikor a pragmatica sanctiót <hi>III. Károly nagy küzdelmek után
                  létrehozta, mikor azt az európai nagy és kis hatalmak elfogadták (Bajorország
                  kivételével), mikor az osztrák örökös tartományok, s Szent István koronájának
                  országai is egymás után becikkelyezték, azt mondta a királynak a vén hadvezér:
                  „Mind nem ér az semmit. Hagyjon örökségül a császár leányára egy kétszázezer főnyi
                  jól rendezett hadsereget, és egy tele kincstárt, az lesz a legjobb garantiája a
                  trónöröklésnek.”</hi>
            </p>
            <p>
               <hi>III. Károly</hi> azonban éppen ezt a jó tanácsát nem fogadta meg
               leghívebb emberének. Mindenfelé háborúskodva idegen érdekekben, saját érdekei ellen,
               úgy szétzilálta mind a hadügyét, mind a pénzügyét az országnak, hogy mikor meghalt,
               az egész hadserege nem ment többre hatvanezer fegyveresnél; s a kincstárban nem volt
               több, mint kilencvenezer tallér.</p>
            <p> Koronákat és kormánybotokat hagyott eleget a leányára <hi>III.
                  Károly.</hi> A Szent István jogarán kívül az osztrák örökös tartományok,
               Csehország, Németalföld, Lombardia és Toscana kormánypálcái álltak rendelkezésére.
               Mindezeket egy fiatal nőnek kellett a kezébe venni, akinek nem volt hadserege és nem
               volt pénze.</p>
            <p> Egyszerre ellene támadt fél Európa. A szerencsétlenség az a bőtermő mag, amiből
               maguktól teremnek az ellenségek.</p>
            <p> A bajor <hi>Károly Albert</hi> még <hi>III. Károly</hi>
               életében protestált a pragmatica sanctio ellen. Az ő felfogása szerint az örökség az
               elsőszülött <hi>I. József</hi> leányát illeti meg a fiág kihaltával,
               nem a másodszülöttét, <hi>III. Károlyét.</hi> S ha a királyok csupán
               magán pörlekedő felek, ha az ország nem más, mint uradalom, s a benne lakó nemzetek
               éppen csak a földdel együtt járó hasznos armentumok, akkor még talán igaza is
               lehetett. Csakhogy az országok birtokát az államjog szabályozza; s a királyok perében
               a csatatér a törvényszék.</p>
            <p> Másfelől meg a burkus király, <hi>II. Frigyes</hi> állt elő a maga
               követelésével. Neki meg Szilézia nagyobb része kellett, mivelhogy az brandenburgi
               birtok. Ez mindjárt az executión kezdte a processust.</p>
            <p> S ha már osztozni kellett az árva lány birtokán, a <hi>lengyel
                  király</hi> sem maradhatott ki belőle. Az meg már éppen Ausztriát Béccsel együtt
               meg Steierországot követelte magának. – Hiszen éppen ő volt az, <hi>II.
                  Ágost király,</hi> akinek a lengyel trónon megmaradásáért folytatta <hi>III. Károly</hi> azt a szerencsétlen háborút Franciaországgal,
               melynek végén Lotharingiát elvesztette. Azonban a diplomatiában a háládatosságot nem
               ismerik.</p>
            <p> Ekkor aztán a <hi>spanyol király</hi> is előállt: neki meg valami
               ócska szerződése volt, aminek az alapján Toscanára tarthatott igényt; mire nagy
               hirtelen sietett a <hi>szárdiniai király</hi> is beavatkozni, s nehogy
               a spanyol még Lombardiát is magának foglalja: inkább elveszi ő.</p>
            <p> Csak két barátságos hatalmasság maradt <hi>Mária Terézia</hi> részén:
                  <hi>Anglia</hi> és <hi>Holland;</hi> de azok is csak
               azzal a jó tanáccsal szolgáltak neki, hogy alkudjék meg az ellenségeivel.</p>
            <p> A királyné osztrák tanácsosai maguk sem tudtak neki jobb tanáccsal szolgálni.
               Mindenkinek elveszett a szíve.</p>
            <p> Csak a királyné szívében lakott férfilélek: igazi királyi lélek. Büszkén
               visszautasított minden alkut a burkus királlyal, s fegyverrel készült megvédeni
               trónját és országait. Hadseregét legelőbb is a burkus ellen küldé Sziléziába. <hi>II. Frigyes</hi> korának legnagyobb hadvezére vala: kit lehetett
               szembeállítani vele? Egyetlen neves hadvezére volt Ausztriának, <hi>Neiperg</hi> tábornagy; az is arról volt nevezetes, hogy török hadjáratban
               csúfosan tönkreverette magát: Belgrádot védelem nélkül odahagyta. Ezért mint árulót
               elítélték: várfogságba tették. A királynő most előhozatta Neiperget a tömlöcéből, s
               hadserege élére állítá. Bizonyítsa be, hogy nem áruló. Be is bizonyította, hogy nem
               áruló, hanem csak élhetetlen. <hi>Mollvitz</hi> mellett úgy
               tönkreverette a hadseregét <hi>Frigyes</hi> által, hogy alig hozott
               belőle vissza valamit.</p>
            <p> Ennek a szerencsétlenségnek a hírére aztán mindenünnen rárohantak a védtelenül
               maradt uralkodónőre. Bajor, porosz, spanyol, szárd és lengyel, utóbb még a szász is
               szövetséget kötöttek ellene, s a szövetség fejévé a francia tolta fel magát.
               Kimondták, hogy <hi>„finis Austriae”.</hi> Se római császárság, se
               osztrák birodalom nem létezik többé! A<hi> nymphenburgi</hi>
               dacszövetségben felosztották maguk között: ami német, olasz, cseh és morva
               provinciája volt a királynénak, azt szétdarabolták németnek, lengyelnek, olasznak,
               spanyolnak, franciának. <hi>Mária Teréziának</hi> nem hagytak meg mást,
               mint Magyarországot. Ennek nem akadt atyafia.</p>
            <p> Soha, amióta a világtörténet kritikáit jegyzik, ehhez hasonló nagy igazságtalanságot
               el nem követett a diplomatia. Senkinek semmi joga, ürügye nem volt egy uralkodót
               birtokaitól megfosztani: a nyíltan bevallott birtokvágy volt a háború jelszava. S ez
               égrekiáltó országrablás ellen senki sem emelt egy tiltakozó szót. De nemcsak a
               külhatalmak nem: de még azok az országok sem, amelyeknek az elhódításáról volt szó. A
               cseh főnemesek siettek hódolatukat a bajor királynak lábaihoz rakni, amint az
               fővárosukat megszállotta, s<hi> Károly</hi> Albert könnyűszerrel
               foglalhatta el <hi>Linzet,</hi> s már <hi>Bécs</hi> felé
               közelített; és a bécsiek még csak nem is gondoltak fővárosuk és uralkodójuk
               védelmére; úgyhogy <hi>Mária Terézia</hi> napához írt levelében
               keservesen panaszkodik, hogy <hi>„nem tud már helyet, ahol közeledő
                  szülését bezárhassa”.</hi> Az országos veszedelem mellett még az anyai hivatás
               mindig halálveszélyes betöltése is aggasztá. Fiának, Józsefnek ágyúdörgések között
               adott életet.</p>
            <p> Kisdedének látása nemhogy ellágyította volna az anyát, hanem még megerősíté a
               királynét. Most már nemcsak a maga, hanem a gyermeke jogait is kellett védelmeznie.
               Amint a betegágyat elhagyta, azonnal a védelmére gondolt, <hi>„igaz
                  jogára és Isten segélyére támaszkodva”.</hi> Maga szoptatta a gyermekét és maga
               diktálta a manifesztumait.</p>
            <p> Még volt egy országa, melyet nem rendített meg az általános földindulás: <hi>Magyarország.</hi> Összehívta a magyar országgyűlést Pozsonyba. Maga
               is lejött a koronázóvárosba, s ott lakott a várban, mely még akkor pompás királyi lak
               vala.</p>
            <p> Elhatározá, hogy a magyar nemzet szívéhez fog szólni.</p>
            <p> Más nemzetnek is van sok jó tulajdona: erős karja valamennyinek, ragyogó szelleme a
               franciának, fanatizmusa van a töröknek, bölcsessége a németnek; lángoló vére a
               lengyelnek, engedelmessége az orosznak; de <hi>szíve,</hi> amely magára
               hagy találni, csak a magyarnak van.</p>
            <p> Ha a magyar nemzet szellemét a hideg logika irányítaná: mi lett volna
               természetesebb, mint az, hogy amidőn eljött az idő teljessége, amelyben Európa
               hatalmasságai összeszövetkeznek, hogy Ausztriát darabokra szétszaggassák, a
               Habsburg-uralkodócsaládot magvaszakadtnak nyilvánítsák; s amidőn csehek, németek,
               olaszok, illyrek mind belenyugosznak az új beosztásba, s sietnek az új uralkodó
               nevére transparenteket csinálni: akkor az a magyar, akinek még élénk emlékében áll a
               lefolyt szabadságharc, akit még nyom az a teher, amit bécsi kormányférfiak azóta
               folyton reá raknak, maga is a begyűrt süvege alól nézve a zivatar közeledtét, melynek
               az ő határain nincs mit elpusztítani, s azt kérdezze a mesemondóval: „vajon az új
               hódító két nyerget fog-e rám tenni?” Hiszen minden elszakított osztrák tartomány egy
               lánccal kevesebb lesz vala Magyarországon. S nem is késtek Ausztria ellenségei
               felhívásokkal kecsegtetni a magyarokat, melyekben őket szabadságaik, önállóságuk,
               függetlenségük felől biztosíták, ha a királyné ügyétől elfordulnak.</p>
            <p> De a magyar nemzet nem a múlt sérelmeit, nem az anyagi érdekeit látta maga előtt;
               hanem csak egyedül azt az égrekiáltó igaztalanságot, amelyet a fél világ elkövet egy
               asszonyon, egy királynén. A magyar mindig az üldözöttnek, mindig a szorongatottnak az
               ügyét védte, sohasem a hatalmassal, soha a diadalmaskodóval nem szövetkezett.</p>
            <p> Mikor Mária Terézia a pozsonyi várba bevonult fényes udvari kíséretével, a<hi> főváros</hi> utcáin végig egy üdvkiáltás fogadá: <hi>„Vivat dominus et Rex noster Maria Theresia”.</hi>
            </p>
            <p>
               <hi>„Rex”</hi> (király) és nem <hi>„Regina”
                  (királyné),</hi> ebben a címzésben egyeztek meg a magyar rendek, s e címet viselte
               mindig Mária Terézia: a németnek <hi>császárné</hi> volt, a magyaroknak
                  <hi>„király”.</hi>
            </p>
         </div>
         <div type="chapter">
            <head>„Életünket és vérünket a mi királyunkért!”</head>
            <p> 1741. június 25-ikén tette az esztergomi prímás <hi>Szent István</hi>
               koronáját <hi>Mária Terézia</hi> fejére.</p>
            <p> Megelőzőleg hosszas és kínos küzdelmük volt a Rendeknek az osztrák miniszterekkel a
               királyi koronázási hitlevél szerkezete fölött. A tanácsosok mindenféle furfangot
               elkövettek, hogy az ország sarkalatos jogait kijátsszák, s bizony kemény próbára
               tették a nemzet hűségét. De elvégre itt is a királyi nő magas lelke határozott, s egy
               biztosító királyi leiratban leköté szavát, hogy a nemzet kívánatait teljesíteni
               fogja.</p>
            <p> „Amit az osztrák ház harmadfél százados országlata alatt megnyerni nem lehetett, a
               kegyes királyné a legfontosabb életkérdéseket rövid hat óra alatt a nemzet
               megelégedésére oldotta meg.” Ezt mondá e leiratra Eszterházy József országbíró.</p>
            <p> A koronázás nagy fénnyel ment végbe. A fényt azonban követi vala az árny.</p>
            <p> A koronázás után együtt maradt a magyar országgyűlés, s meghatározta a nemzet
               reformkívánatait. Legelső volt azok között, hogy a királynő vegye fel tanácsosai
               sorába Magyarország főhivatalnokait is, a prímást, a nádort és a horvátországi bánt.
               Eddigelé csak osztrákok és csehek képezték a közös uralkodó minisztériumát, mely az
               ország külügyét, hadügyét és pénzügyeit vezette. Mindezen életbevágó közös ügyek
               elintézésébe befolyást követelt magának a magyar nemzet.</p>
            <p> A helytartótanács függetlenítése, a magyar udvari kancellária emancipálása, a
               kamara, kincstár újjárendezése, az egyedáruságok megszüntetése, a kereskedelmet
               korlátozó akadályok elhárítása, mindezek négy külön szakaszra osztva, ú.m. közjogi,
               főhadi biztossági kamarai s közgazdasági indítványok lettek a királynő elé terjesztve
               az országgyűlés által.</p>
            <p> És mindezen kívánalmakra nem tudtak a királynő cseh és osztrák miniszterei mást,
               mint kitérő választ adni: ígéreteket, mik fél lábbal a kibúvó ajtó küszöbén álltak.
               Valóságos játékot űztek egy nemzet lelkületével. S ez a játék veszélyes volt! A
               magyarhű Rendek több ízben álltak már azon a ponton, hogy az <hi>ónodi
                  országgyűlés jelszavát</hi> kiáltják oda a bécsieknek. Már-már a hazaoszlást
               sürgették, s alsótábla és felsőtábla kezdtek versengeni egymással.</p>
            <p> Így telt el a koronázás után harmadfél hónap csupa kínos vitatkozásban a nemzet és a
               korona, Magyarország alkotmányos rendei s az osztrák tanácsosok között. – Az ellenség
               ezalatt minden irányban akadálytalanul nyomult előre. A német-cseh örökös tartományok
               már odavoltak; Szilézia elveszett; a francia hadsereg egyesült a bajorral, s Ausztria
               közepéig nyomult; maga Bécs város is fenyegetve volt már.</p>
            <p> Hanem az akkori időkben, se napilapok, se postajárás nem levén, mindezt a sok
               Hiób-hírt titokban lehetett tartani a magyar nemzet előtt. A királynő tanácsosai nagy
               tudományt fejtettek ki abban, hogy a magyar országgyűlés előtt a királynő veszedelmes
               helyzetét eltitkolják. A cenzúra törült, a titkos policia fülelt s a diplomatia
               hazudott.</p>
            <p> Ekkor <hi>Mária Terézia</hi> egy magas lelkű tényre erősíté meg a
               szívét.</p>
            <p> Elhatározá magát, hogy személyesen megjelenjen a magyar országgyűlés Rendei
               közepette, s föltárja hívei előtt szorongatott helyzetét.</p>
            <p> Szeptember 10-én hívatá magához osztrák tanácsosait és a magyar kormányférfiakat,
               közölve velük e királyi elhatározását.</p>
            <p> Az osztrák tanácsosok mind holtra ijedtek, s könyörögtek a királynőnek, hogy mondjon
               le e szándékéról; hisz a magyarok, ha megtudják, hogy minő veszedelmek fenyegetik a
               trónt, még nagyobb követelésekkel fognak a trón lépcsőire rohanni, s ahelyett, hogy
               azt megtámogatnák, még feldöntögetik – a magyar zászlósurak azonban helyeselték a
               királynő elhatározását, s a királynő akarata megállt.</p>
            <p> A következő szeptember 11-ike volt az a nap, mely Magyarország történetében a
               fordulópontot, s a Habsburg–Lotharingi uralkodóház történetében a legfényesebb
               korszak kezdetét képezi.</p>
            <p>
               <hi>Mária Terézia</hi> felhívatta az ország rendeit a pozsonyi vár
               termébe, ahol gyászba öltözve, fekete szőnyeggel bevont trónon fogadá őket.</p>
            <p> Előbb a királyi kancellár, gróf <hi>Batthyány Lajos</hi> adá elő az
               általános veszélyes helyzetet, mely a trónt fenyegeti: mely veszélyek közepette a
               király egyedül a magyar nemzet oltalmába veti bizodalmát.</p>
            <p> A kancellár előadására a Rendek nevében az érsekprímás válaszolt. (Minden beszéd
               latin nyelven folyt.)</p>
            <p> „Az ország a test, a király annak a lelke, mindkettő egymástól elválhatatlan.
               Felségednek igaztalanul megtámadt jogai Isten és a világ előtt oly
               kétségbevonhatatlanok, hogy lehetetlen harag nélkül elnézni e jogoknak felséged
               ellenségei által történt megtámadtatását. Azért Magyarország rendei felajánlják
               általam Felségednek minden erejüket és tehetségüket, tanácsukat és javaikat, vérüket
               és életüket.”</p>
            <p> Erre a királynő, az öltözete gyászpompájával ellentétes szépsége által is hódító
               alak, felállt a gyásztrónról, s igaz érzéstől áthatott csengő hangon mondá e
               megörökített szavakat a magyar nemzethez:</p>
            <p> „Ügyeinket mindenfelől veszély fenyegeti, melyet, mivel általa kedves
               Magyarországunk is érdekelve van, nem akaránk tovább a nemes rendek előtt eltitkolni.
               Veszélyben forog az ország koronája, veszélyben saját személyünk és kedves
               gyermekeink. Elhagyatva mindenektől, a magyaroknak annyi történeti emlékek által
               híres fegyveréhez, ősi vitézségéhez és hűségéhez folyamodunk: hűségükre bízzuk
               magunkat és gyermekeinket (e szavaknál a királynő szemeibe felszökött a könny!),
               bennük helyezzük minden reményünket, erősen bízva, hogy ezen semmi késedelmet nem
               tűrő körülmények és veszélyekben tanácsukat s minden kitelhető segedelmüket tőlünk
               meg nem vonják.”</p>
            <p> E szavak szívhez voltak intézve, és oda találtak. Egyszerű igaz értelmüket a
               varázslatig fokozta a fejedelmi szépség szenvedő kifejezése az ifjú arcon. – E szavak
               hallatára elenyészett a férfiszívekből a régi szenvedések haragos emléke, minden
               viszály, vetélkedés elnémult; csak a szent igazság, az üldözött jog érzete vett erőt,
               mely megtestesülve egy gyászba öltözött ifjú nő alakjában áll előttük, nem koronával,
               de töviskoszorúval a fején: a büszke harcias férfivér lángra lobbant, a kardok
               kirepültek hüvelyeikből, s egyetlen kiáltás tölté be a tróntermet:</p>
            <p> „Életünket és vérünket a mi királyunkért, Mária Teréziáért!”</p>
            <p> S ez a néhány szó megmenté a trónt, megmenté az osztrák monarchiát.</p>
            <p> „Vitam et sangvinem pro rege nostro!”</p>
            <p> Kiálták a magyar Rendek.</p>
            <p> A trón lépcsőin pedig álltak egyfelől a magvar kormányfők, prímás, nádor,
               országbíró, másfelől az osztrák miniszterek.</p>
            <p> Egyike ez utóbbiaknak gúnymosollyal toldá hozzá ez emlékezetes kiáltáshoz azt a
               csúfondáros szót:</p>
            <p> „Sed avenam non…”</p>
            <p> (De zabot nem!)</p>
            <p> Jó szerencséje, hogy a Rendek általában nem hallották e gúnymondást; de még azok a
               zászlós urak is, akik hozzá legközelebb álltak, felháborodtak ez ingerkedő
               csúfondároskodásra, s a támadó zúgás elől jónak látta a tanácsos úr nagy hirtelen
               elszelelni a trónteremből, s ugyancsak gyorsan kellett távoznia, hogy a „fringia”
               nevet a hátán ne vigye haza.</p>
            <p> Az ország Rendei aztán ottmaradtak a német miniszterek nélkül, a tett nagy ígéret
               komoly beváltásáról tanácskozni.</p>
            <p> Az országbíró előadta a bajor király levelét a magyar rendekhez, melyben <hi>Mária Terézia</hi> megkoronáztatása ellen tiltakozik, s magát
               kiáltja ki Magyarország királyának. Azt a levelet ott eltépték, a rongyait
               elégették.</p>
            <p> Azután a nádor adta elő, hogy az osztrák miniszterek jóvoltából Magyarország
               határainak védelmére <hi>„két ezred”</hi> katona van kiállítva. <hi>Két ezred az egyesült francia–bajor armádia ellenében! –</hi> Nagy
               kár volt a bécsi minisztereknek ott nem maradniuk! Szép igazságokat hallhattak volna
               a szemükbe mondatni!</p>
            <p> Ekkor aztán maga a magyar országgyűlés vette kezébe a haza védelmének ügyét. Minden
               ékesszólás nélkül elhatározák, hogy a nemesi insurrectiót azonnal lóra ültetik,
               akikhez csatlakoznak a jászok, kunok és hajdúk fölkelő seregei, azonkívül harmincezer
               főnyi gyalogsereget állítanak talpra 13 ezredbe osztályozva, 12 ezred rendes huszárt;
               s a király személyének védelmére 500 nemes ifjúból álló testőrséget, kiknek
               mindegyike maga mellett egy huszárt tartva, ezerfőnyi válogatott csapatot fog képezni
               Mária Terézia körül.</p>
            <p> A bécsieknek pedig megüzenték a magyarországi Rendek, hogy „tartsátok magatokat,
               amíg mi megérkezünk, s megvédjétek emberül a császárvárost; mert ha el hagyjátok
               foglalni a bajornak, mi tűzzel-vassal a ti fejetekre meg az övékre romboljuk az egész
               tanyátokat!”</p>
            <p> S a szót nyomban követte a tett.</p>
            <p> Mielőtt az év végére járt, nyolcvanezernyi magyar hadsereg állt a csatatéren; nem is
               állt, hanem rohant előre.</p>
            <p> Télvíz idején kezdték meg a visszatorló hadjáratot. S ez a gyakorlatlan hadsereg,
               mely egy varázsütésre támadt elő a földből, mely ócska fegyvereket kapott, ahol
               talált, melyet tisztek gyanánt alispánok és szolgabírák vezettek; melynek tábornagyai
               és tábornokai a királynő által hirtelenében kinevezett magyar mágnások, zászlós urak
               voltak; már januárban túlkergette az Enns folyón az egyesült francia-bajor
               hadsereget, visszafoglalta Passaut, bevette Linzet, foglyul ejtve a tízezernyi
               francia helyőrséget, onnan betört Bajorországba; február 13-kán <hi>Mentzel</hi> és <hi>Trenk</hi> pandúrjai elfoglalták Bajorország
               fővárosát, <hi>Münchent,</hi> s <hi>Károly Albert,</hi>
               ki éppen egy nappal előbb koronáztatta meg magát <hi>Frankfurtban</hi>
               császárnak, ki három hó előtt Bécset és Magyarországot akarta elfoglalni: országtalan
               földönfutóvá lett; a magyar és horvát szabadcsapatok száguldoztak keresztül a szép,
               gazdag Bajorországon, dúlva és fosztogatva kegyetlenül.</p>
            <p> De legnagyobb sikernek nevezhető az, hogy a magyar hadcsapatok megjelenésére <hi>Nádasdy, Festetich, Gillányi</hi> és <hi>Baranyai</hi>
               tábornokok alatt, <hi>Frigyes</hi> porosz király, dacára <hi>Lotharingi Károly</hi> herceg fölötti győzelmének, jónak látta
               becsületes békét kötni. <hi>Mária Terézia</hi> ekként leghatalmasabb
               ellenfelétől megszabadult.</p>
            <p> És aztán nemcsak „vitam et sangvinem”, hanem „avenam quoque” adott a magyar nemzet.
               A rendes hadsereg tartására harmadfél millió forintot szavazott meg (akkoriban súlyos
               nagy pénz!). A felkelő had élelmezésére pedig minden nádori porta után 16 mérő búzát
               és 30 mérő <hi>zabot</hi> contribuáltak. Tehát <hi>„avenam quoque”.</hi>
            </p>
            
            <p> Ama történelmi nevezetességű jelenetet a „vitam et sangvinem pro rege nostro”
               alkalmával sok művészi képben s költői leírásban megörökítették már, s mindannyiban
               úgy van ábrázolva <hi>Mária Terézia,</hi> amint kisgyermekét, <hi>Józsefet</hi> karján tartva, beszél a magyar Rendekhez. Ez két
               ténynek az összetévesztése.</p>
            <p> Kilenc nappal később amaz országgyűlési nevezetes mozzanat után, midőn a Rendek
               elfogadták <hi>Lotharingi Ferenc,</hi> a királynő férje
               kormányzóságának becikkelyezését, s amidőn a kormányzótárs, ura és királya (felesége)
               kezébe, térden állva letevé a hűségi esküt; akkor történt az, hogy a királynő, hat
               hónapos fiát, Józsefet, kit a megelőző napon Bécsből szállítottak le a Dunán, karjára
               véve, anyai büszkeséggel mutatá be az ország rendeinek, e szavakkal: <hi>„Nincs egyebem; ezt is az országnak ajánlom fel.”</hi>
            </p>
            
            <p> Amint a királynő leghatalmasabb ellenfelétől, <hi>II. Frigyes</hi>
               porosz királytól békekötés mellett, a legkövetelőbbtől, <hi>VII.
                  Károly</hi> (most már) császártól, a magyar fegyverek diadala által megszabadult:
               minden haderejével a franciák ellen fordulhatott.</p>
            <p> Azok Csehországot tartották megszállva. Hadseregük csakhamar be lett zárva <hi>Prágába.</hi> A magyarok és osztrákok a fölmentésére sietett újabb
               francia hadsereget visszaverték, s nemsokára valamennyi franciát kiverve
               Csehországból, visszafoglalták <hi>Prágát.</hi>
            </p>
            <p>
               <hi>Mária Teréziának</hi> a magyar hősi önfeláldozás <hi>Csehországot</hi> is visszaszerezte. Májusban megkoronáztatta magát <hi>Szent Vencel</hi> koronájával Csehország királynőjének. Az elpártolt
               cseh főurak siettek azonnal a hűségi esküt letenni a királynő kezébe. A régi mese
                  a<hi> denevérekről</hi> a madarak és négylábúak harcában.</p>
            <p> Ezalatt bajor <hi>Károly,</hi> a császár, ismét visszafoglalta
               Bajorországot: amint a mieink odahagyták, hogy a franciákkal végezzenek. Amint aztán
               a mi seregeink megmutatták a franciáknak, hogy merre van Párizs, ismét a bajorok
               ellen fordultak, <hi>s VII. Károly</hi> hadseregét <hi>Braunau</hi> mellett tönkretették. <hi>VII. Károly</hi> másodszor
               is hazátlanná lett, s meg kellett érnie azt a keserűséget, hogy saját bajor
               országrendei <hi>Münchenben Mária Teréziának</hi> esküdtek hűséget. A
               bajor királyság, mint Ausztria tartománya, osztrák uralom alá lett csatolva, s
               főkormányzójává gróf <hi>Batthyány Károly, Horvátország bánja</hi> lett
               kinevezve.</p>
            <p> Ennyi meglepő diadalra az eddig tétlenül néző biztosító hatalmak is a tett mezejére
               léptek. <hi>György angol király Dessingennél</hi> a franciákat verte
               meg, s átkergette a Rajnán. E diadalban is részt vett három magyar ezred. Még több
               magyar vett részt <hi>Lotharingi Károly</hi> seregében, ki <hi>Elzászig</hi> hatolt előre. Ugyanekkor <hi>Olaszországban Traun</hi> tábornagy alatt a magyar ezredek a spanyol hadsereget
                  <hi>Campo Santónál</hi> tönkresilányítva, egész <hi>Toscanából</hi> kiverték: erre a<hi> szárd király</hi> sietett
               békét és szövetséget kötni <hi>Mária Teréziával:</hi> úgyhogy a magyar
               királyi asszony másfél évvel azután, hogy a magyar országgyűlés előtt leghívebb
               országának segítségét felhívta, a<hi> hét ellenséges hatalom</hi>
               közül, mely országát darabokra felosztá, már csak kettővel állt szemközt, a bajorral
               és a franciával: a többinek a keze meg volt kötve; és e kettő közül is az egyik saját
               országából kiverve, a másik saját határain belül több oldalról megtámadva.</p>
            <p> Ez volt az első eredménye a<hi> „vitam et sangvinem pro rege
                  nostro”-</hi>nak.</p>
         </div>
         <div type="chapter">
            <head>Újabb harcok</head>
            <p> Ez első győzelmes hadjárat után nem állt többé <hi>Mária Térézia</hi>
               egyedül. 1743. szeptember 13-kán <hi>Wormsban</hi> szövetséget kötöttek
               vele Anglia, Holland, Szárdinia, később Szászország is, mely szövetség célja volt a
               királynő számára a pragmatica sanctióban foglalt birtokait biztosítani.</p>
            <p> E szövetséggel szemben rögtön egy ellenszövetség alakult, Francia-, Porosz- és
               Bajorországból: az ellenséges hadak ismét nagy tömegekben indultak meg a királynő
               ellen.</p>
            <p> A magyar nemzet újra fel lett szólítva a trón védelmére. Pálffy nádor körlevelében
               így szólt a megyékhez: <hi>„Fegyvert kiáltok nagy dicsőségű édes
                  hazánknak és nemzetemnek.”</hi>
            </p>
            <p> S a felhívásnak fényes sikere következett. A megyék nemcsak a nemességet állíták
               fegyverbe, hanem rendes gyalog- és lovasezredeket is állítottak ki, s azoknak a
               vezérei mind magyar tábornokok valának: <hi>Nádasdy, Eszterházy,
                  Batthyány, Splényi, Károlyi, Beleznay, Erdődy, Hadik</hi> és maga az agg <hi>Pálffy János.</hi>
            </p>
            <p> S ez a nemzeti hadsereg, mely egy kiáltásra látszott előtámadni a földből, ismét
               csodáit vitte véghez a harci vitézségnek saját vezérei alatt. Nádasdy hadteste
               keresztültört a Rajnán, letörve az ellenálló francia hadsereget: s a bevehetetlennek
               híresztelt <hi>Lauterburg</hi> erős védsáncait ostrommal bevette, s
               egész <hi>Elzászt</hi> elfoglalá; <hi>Batthyány
                  Károly</hi> pedig tizenkétezernyi lovas hadával a Csehországot elfoglalva tartó
               Nagy Frigyes seregét úgy megszorongatta, hogy ez utoljára is kénytelen volt Prágát,
               Csehországot otthagyni, s tízezer fogoly veszteségével hazavonulni a maga országába.
               Ugyanez a magyar fővezér ezután Bajorország ellen fordult, s annak új királyát, <hi>Miksa Józsefet Pfaffenhofen</hi> mellett, a francia segédsereggel
               együtt úgy tönkreverte, hogy a bajor kénytelen volt <hi>Mária
                  Teréziával</hi> békét kötni.</p>
            <p> Harmadik és legerősebb próbáját a magyar hűségnek az 1757-ben kezdődött porosz
               háborúban adta a nemzet, amidőn győzelmes hadai két ízben foglalták el Poroszország
               fővárosát, <hi>Berlint.</hi> Először a diadalmas <hi>kolini</hi> ütközet után, amidőn <hi>Hadik</hi> altábornagy
               háromezer huszárral s a szlavóniai és gradiskai határőrökkel kétszázharmincötezer
               tallér hadisarcot vett a meghódolt Berlinen. Másodszor pedig 1760-ban, amidőn <hi>Eszterházy Miklós</hi> a szövetséges szász és orosz hadakkal
               elfoglalta a porosz fővárost s a királyi várkastélyokat. Jól jellemzi a magyart az a
               történelmi adat, hogy amíg a <hi>charlottenburgi</hi> várkastélyt az
               azt megszállott szász csapatok vandál módra feldúlták, addig <hi>Potsdamot</hi> és a porosz király kedvenc nyughelyét, a magyarokkal megszállott
                  <hi>Sanssoucit, Eszterházy Miklós</hi> teljesen sértetlenül tudta
               megtartani. Eltávozásakor bizonyítványt vett, hogy semmit a magyarok a királyi
               várkastélyból el nem vittek: ő maga egy kis arcképét a királynak vitte el magával
               emlékül. Hanem azért a németországi elemi iskolákban még ma is sok helyütt azt
               tanítják, hogy „a magyarok emberevők”.</p>
            <p> Hét évig tartott a porosz háború s végződött tisztességes békekötéssel, s ha e
               békekötésben Szilézia nagy része elveszett, az bizonyára nem a magyarok vitézségén s
               önfeláldozásán múlt.</p>
            <p> A hosszú háború alatt egy kis kuruc lázadásnak is kellett lenni. Ugyanaz a
               Maros-Tisza menti vidék, melynek földművelő lakossága Szegedinec Péró idejében olyan
               könnyen volt fellázítható: ez időkben is fel hagyta magát lármáztatni a rég sírban
               nyugvó Rákóczy Ferenc nevével. Törő Pál mezőtúri lakos, Pető Ferenc és Bujdosó György
               hódmezővásárhelyiek összeesküvének azon célból, hogy a törökországi bujdosókat
               kihozzák, s a kuruc világot ismét helyreállítják, s aztán olyan jól kitalálták az
               utat Törökország felé, hogy megindulának Debrecennek. A vége aztán az lett a
               támadásnak, hogy mindnyájan otthagyták a fejüket, s követőik „harcias igyekezetükben
               kimutatott hadakozó katonai indulatukért besoroztatának a reguláris magyar gyalog
               regementekbe – életfogytiglan.”</p>
            <p> A Szegedinec Péró példájára ugyanekkor a szerb határőrvidékek is fellázadának,
               ugyanazzal az eredménnyel. Lázadásuk elfojtván, bűnhődésül kényszeríttetének az
               eddigi vörös köpeny és bocskor helyett dolmányt és bakancsot viselni.</p>
         </div>
         <div type="chapter">
            <head>A magyar nemzet fejlődése Mária Terézia alatt</head>
            <p> Mind az uralkodócsaládra, mind a magyar nemzetre nézve valóságos gondviselésszerű
               rendelete volt a sorsnak egy nőkirálynak az uralkodása.</p>
            <p>
               <hi>Mária Terézia</hi> valódi uralkodó volt: egy asszonynak a jó
               szívével s egy férfinak az erős akaratával.</p>
            <p> Azok után a férfiuralkodók után, akik egyedúri önkénnyel, vallásos fanatizmussal,
               idegenkedő ellenszenvvel igyekeztek a magyar nemzetet engedelmességre hajtani, vagy
               astrológiai búvárlatokban vesztegették el fenséges hivatásukat – végre következett a
               trónra egy kibékítő szellem, aki megtalálta az uralkodásnak titkát: ami nem más, mint
               a népeknek a szeretete.</p>
            <p> Más országai iránt is kegyes uralkodónő volt; de Magyarország irányában mindig az
               maradt, aminek maga nevezte magát: <hi>„Jó magyar nő, kinek szíve teli
                  volt hálával e nemzet iránt.”</hi>
            </p>
            <p> Legelső nagy műve volt az ország egyetemességének helyreállítása. <hi>Mária Terézia</hi> csatolta vissza Magyarországhoz az addig külön és idegenek
               által kormányzott <hi>temesi bánságot</hi> s a szerb végvidékeket; ő
               egyesítette Magyarországgal <hi>Fiumét,</hi> koronánk drága gyöngyét,
               egyetlen tengeri kikötővárosunkat, melynek bírása nélkül Magyarország egy bezárt
               kalitka volna. <hi>Mária Terézia</hi> szerezte vissza Lengyelországtól
               a 13 szepesi várost, melyeket Zsigmond király tett be a lengyeleknél zálogba
               harmincezer véka lengyel garasért, s melyekben azóta – ország szégyenére – folyvást
               lengyel helytartó parancsolt. Kimagyarázhatatlan rejtély marad, hogy ezt a
               legműveltebb darabját Magyarországnak se Corvin Mátyás király, se Bethlen, se
               Bocskay, se a Rákóczyak vissza nem váltották: akiknek a kezében pedig „réz” is volt,
               „vas” is volt, amivel a garasos zálogot kifizethették volna.</p>
            <p> E kiegészítési nagy munka után így szólt a királynő: <hi>„Consummatum
                  est! Most már nyugodtan szállhatok pihenésre.”</hi>
            </p>
            <p> S a kiegészített ország belső átalakulásában is egészen új korszakba lépett <hi>Mária Terézia</hi> uralma alatt. Új országutak épültek a főbb
               kereskedelmi vonalakon; csatornák szabályozták a vizeket, a mocsarak le lettek
               csapolva; az egész ország arculata megváltozott.</p>
            <p> Az egyházi ügyek fejlődését azzal emelte, hogy öt új római katholikus és egy görög
               katholikus püspökséget alakított.</p>
            <p> Az igazságszolgáltatást előbbre vitte a<hi> Planum Tabulare</hi>
               által, melyben a kir. kúria összes döntvényei egybe lettek gyűjtve.</p>
            <p> A katonai vitézség jutalmazására megalkotta a Mária Terézia-rendet s a polgári
               érdemek kitüntetésére a Szent István királyrendet, első királyunk emlékére, <hi>„ki az országot erős kézzel és bölcsességgel megalkotta”.</hi>
            </p>
            <p> Kiterjedt a gondja a szegény jobbágyra is; s miután a földesúr és a földművelő pór
               közötti viszonyt a csupa nemesekből alkotott országgyűlés rendezni nem volt képes;
               királyi teljhatalommal hozta be az <hi>urbariumot,</hi> megállapítva,
               hogy mi jár a jobbágynak, s mit tartozik ez azért teljesíteni.</p>
            <p> Legfőbb törekvése volt a magyar nemzetnek megadni a közművelődésre szolgáló
               intézményeket, hogy a művelt nemzetekkel a szellemi téren is felvehesse a versenyt.
                  <hi>„Nekem még sötét síromban is örömömre fog szolgálni a gondolat,
                  hogy én adtam erre az első lendületet.”</hi> Öt akadémiát állított fel az ország
               öt legnagyobb városában; s a Pázmány által alapított nagyszombati egyetemet az orvosi
               karral is gyarapítva, az ország központjára, Budára tette át. Az egyetem épületéül a
               romjaiból újra felépült királyi palota lett átadva, s vagyoni alapjául a pápa
               jóváhagyásával eltörült jezsuita rend harmadfél millióra becsült birtoka lett
               elrendelve.</p>
            <p> És hogy a magyar nemességet világlátó színvonalra emelje, megalkotá a magyar nemesi
               testőrség máig fennálló intézményét. Százhúsz magyar ifjú, a megyék által
               kiválogatott színe java a honi új nemzedéknek, nyert a bécsi udvarnál fényes állást
               és alkalmat a pályatörésre. A főnemességet pedig magas hivatalok osztogatása s az
               udvari pompa fényében való osztozás által gyűjté maga körül; buzgalma még az asszonyi
               fortélyok felhasználására is kiterjedt: házassági összeköttetések szerzése
               alakjában.</p>
            <p> Igaz, hogy ez a szelíd, behízelgő módja az uralkodásnak nagy átolvasztó erőt
               gyakorolt a magyar nemzetre. Főnemességünk a bécsi udvar légkörében nemcsak finom
               modort és magas államférfiúi nézeteket, hanem egyúttal az idegen nyelvet és
               szokásokat is elsajátítá. A Mária Terézia korabeli nagyszámú történelmi képeken,
               melyeket a mostani magyar minisztérium (hajdan a magyar udvari kancellária) palotái
               őriznek, egész összességét feltaláljuk az akkoriban annyi harci hírt és polgári
               babért szerzett férfiaknak. Egytől egyig mind simára borotvált arcú, hajporozott és
               elöl hurkákba, hátul copfokba sodorított hajú alakok, csupán a zsinóros, de
               frakkmódra szabott mente s a többi öltözet mutatja, hogy Árpád nemzetéhez számítanak.
               A Bécsbe felkerült értelmiség lassanként magába szívta az idegen nyelvet és
               erkölcsöt; az országban maradó pedig a latin nyelvvel és kultúrával sáncolta el magát
               az idegentől; de egyúttal a saját fajától is, melyben már-már alig hirdette a magyar
               nyelvet más, mint a prédikátori szószék.</p>
            <p> És mégis, visszatekintve a múltak tapasztalataira, nem mondhatjuk, hogy ez a
               művelődési korszak kárára lett volna a magyar nemzetnek. Iskola volt ez csupán,
               amelyben erős leckén ment keresztül.</p>
            <p> Már ekkor nyolcszázados múltja vala a magyar nemzetnek e haza földén. Olyan múlt,
               melynek nemzeti önállósága minden intézményében meg volt alapítva. A magyarból nem
               lehetett már se germán, se román nemzet. Mind a német, mind a latin kultúrának
               elsajátítása nem a saját nemzete iránti elhűtlenedést vonta maga után; hanem azt a
               minden életrevaló fajjal vele született ösztönt: a megszerzett idegen műveltséget
               saját nemzetének felemelésére fordítani. Ekként támadtak a magyar irodalomnak
               legkiválóbb újból alkotói éppen a bécsi udvari körökben; maguk azon gárdisták közül,
               akik a királynő udvaránál tanultak ragyogni.</p>
            <p> De hogy a magyar nemzet még a legszeretettebb királyasszony varázsló hatalomköréből
               is, mint magyar tért vissza: ez volt a legerősebb választóvize nemzeti
               életreméltósága aranyvoltának.</p>
            <p>
               <hi>Mária Terézia</hi> 1780. novemberben váltá fel földi koronáit az
               égi koronával; negyvenéves uralkodása után népei által megáldott s az utókor által
               örökké tisztelt nagy nevet hagyva maga után.</p>
            <p> Megörökítik nevét a hozzá kötött intézmények: a reformok az igazságszolgáltatásban,
               az egyház körében: az általa alakított új püspökségek, a magyar tudományos egyetem, s
               ami a jobbágyság sorsának későbbi századon keresztül javulást szerzett, az úrbéri
               viszonyok szabályozása. Gondoskodott az árvák vagyonának biztosításáról, a megyei és
               városi tisztviselők fizetésének feljavításáról; az utak készítéséről; meggátolta az
               erdők pusztítását, a zsidóktól a türelmi adó beszedését. Kiigazíttatta a bűntető
               eljárást. Eltörölte a jezsuita szerzetet a pápa beleegyezésével, s annak sok
               milliónyi vagyonából alapította a vallás- és közoktatási alapot. Felállította a
               Theresianumot. S életbe léptette a magyar testőrség, a Mária Terézia-rend s a Szent
               István-rend intézményeit. A gazdászat terén kezdeményezte a selyem-, dohány- és
               burgonyaművelést s a lónemesítést. Pártolta a keletkező gyáripart, s amiért
               Magyarország legtartósabb hálaérzettel köteles adózni királyasszonyának, Mária
               Terézia csatolta vissza Magyarországhoz Fiumét: az ország egyetlen tengeri kikötő
               városát, s azt szabad kikötővé emelte.</p>
         </div>
         <div type="chapter">
            <head>József császár</head>
            <p> Ezzel a melléknévvel van feljegyezve a magyar történelemben, József „császár”.</p>
            <p> Több uralkodója is viselte Magyarországnak a császár címet, <hi>Zsigmondot</hi> is ideszámítva; de azok Szent István koronájának országaiban
               „király”-nak hívattak. <hi>II. József</hi> azonban sohasem tette fel
               fejére a Szent István koronáját.</p>
            <p> A magyar korona viselője, felkenetése órájában erős esküt tesz le a nemzet kezébe,
               hogy alkotmányát, intézményeit, törvényeit mind maga meg fogja tartani, mind másokkal
               meg fogja tartatni. S ahhoz nagyon vallásos érzelmű volt <hi>II.
                  József,</hi> hogy olyan esküt tegyen le, amelyet előre föltett szándéka volt meg
               nem tartani.</p>
            <p> Negyvenéves volt már, mikor trónra került: meglett férfi, kiégett szívvel. Első
               neje, a spanyol <hi>Mária Izabella,</hi> akit forrón szeretett, ifjan
               szállt sírba: gyermekei közül az egyik egynapos, a másik nyolcéves korában meghalt.
               Második nejét, a bajor <hi>Jozefát,</hi> anya kívánságára vette el,
               állami okokból, a béke megszilárdítása végett. A bajor királyleány se testben, se
               lélekben nem volt eszménykép: <hi>II. József</hi> sohasem szerette, s
               kétévi fanyar házasélet után azt is a sírba kísérte. Azontúl a szíve meg volt fagyva
               asszonyi szemsugár előtt.</p>
            <p> Mi lehet egy férfi, akitől a sors megtagadta a férj és az apa nevet, s akit olyan
               magas polcra helyezett, mint egy birodalom trónja? Olyan birodalomé, amelynek
               országai nevét egy lélegzetvétel alatt név szerint el sem mondhatja ember? Az csak
               egyedúr lehet.</p>
            <p> Negyvenéves koráig beutazta Európa minden művelt országát, álnév alatt,
               ismeretlenül, s korának kiváló szellemeivel mindenütt megismerkedett.</p>
            <p> De beutazta a saját országait is, minden fényes kíséret, hivatalos fogadtatás
               nélkül, trónörökös korában többször: később mint császár. Azon adoma, mely Kisfaludy
               Károly <hi>„Hűség próbája”</hi> című vígjátékának alapeszméül szolgált,
               hogy az incognito utazó fejedelem a magyar pórt meg akarja vesztegetni, hogy ő neki
               adja át a lovát, melyet az uralkodó számára tartogat, de minden ajánlata megtörik a
               jobbágy hűségén: – nem <hi>Corvin Mátyásról</hi> van feljegyezve a
               krónikában; hanem <hi>II. Józsefről. Nagykőrösi földműves</hi> volt ez
               adoma hőse 1773-ban.</p>
            <p> Utazásaiban tapasztalhatá, hogy a vármegyék útjai rosszak: tűrhetők csak ott, ahol
               katona parancsol; hogy a városok polgárai németül beszélnek: maga a koronázó főváros,
               Pozsony, valamint Buda és Pest német; a nemesi házaknál diákul foly a társalgás, azt
               mindenki beszéli, konyhai minőségben: magyarul csak a pórnép beszél; az úr és a pap
               jól él, a köznép nyomorog; a mezőgazdaság marhatenyésztésből áll: rendes földművelés
               csak ott virágzik, ahol németek laknak: a Bánságban, a Királyföldön, a Szepességen
               meg az Ausztriával határos megyékben. Azt is tapasztalhatá, hogy a magyar nemzet nem
               egységes: egy tizedrésznyi nemesség élvezi a szabadságot, a többi kilenc tizedrész
               rabszolga jobbágy. A nemes védi a maga előjogát, mit neki az alkotmány törvényei
               adtak a trónnal szemben: de a parasztnak semmi joga nincsen; annak a teste-lelke
               fölött uralkodik az ő földesura, aki magát „kis király”-nak nevezi; pedig több annál:
               „kis császár”. Útjában elégszer kellett kitérnie búcsújárások, kolduló barátok elől,
               s ha vasárnaponként protestáns házakba betért, láthatta, hogy ott a magánszobában
               tartanak isteni tiszteletet. Pedig a protestánsok jogai is ott vannak feljegyezve a
               sarkalatos törvényekben: megerősítve fegyverrel kivívott békekötések által.</p>
            <p> És mikor aztán tapasztalatdús vándorlásaiból visszatért Bécsbe: ott találta együtt a
               magyar nemzet legfényesebb nevű főurait, és mellettük a nagyok kíséretéhez csatlakozó
               seregét az instans, auscultans, hivatal-, donatio-, kegydíjkereső seregnek; az
               alamizsnakolduló szerzeteseknek, apácáknak, a felcseperedett kalandoroknak, a kolduló
               dikból lett dynastát, a lenyakazott szabadságmartyrnak aranygyapjas unokáját. És
               azoknak mind valamennyinek csak a sarkantyúja beszélt még magyarul.</p>
            <p> Negyven év óta tanulta lenézni ezt a felfelé hízelkedő, lefelé zsarnokoskodó hadat.
               Anyja uralkodása alatt is elégszer nyilvánítá visszatetszését; de <hi>Mária Terézia</hi> nem engedett fiának semmi befolyást a kormány rendszerére.
               Mikor a „regens” férj meghalt: a királynő mély búskomorságba esett, s ekkor szándéka
               volt a kormányzatot fia kezébe letenni; arcát a himlő megrontotta – ez is
               visszavonulásra készteté. Azonban a főpapok, miniszterek, a magyar főurak, akik II.
               József világnézeteit ismerték és rettegték: addig esengtek a királynőnek, míg rá
               hagyta magát bírni, hogy továbbra is megtartsa a jogart a kezében, s még tizenöt évig
               uralkodott azután, még áhítatosabban, még adakozóbban, mint eddig: gyászruháját soha
               fel nem váltva ragyogóval. S ez idő alatt Józsefnek még kevesebb befolyás volt
               engedve az ország ügyeire, mint azelőtt. Pedig már akkor atyja helyébe német
               császárrá is megválasztották: császár ország nélkül, hatalom nélkül. Anyja még a
               hadseregnél sem engedte őt szolgálni. A nagy világháborúk lefolytak, a hétéves háború
               is elmúlt: anélkül, hogy a trónörökös, akkor már tettrevágyó, életerős férfi:
               egyetlenegy ütközetben részt vett volna.</p>
            <p>
               <hi>II. József</hi> azon kezdé, hogy megszüntette az egész pompát az
               udvartartásnál: a legnagyobb egyszerűséget hozva be helyette; ő maga ismeretes volt
               arról a zöld posztóból készült vadászkabátjáról, amelyben mindenkit fogadni szokott,
               akár herceg volt, akár koldus, s a sok léhűtő udvaroncsereget mind szélnek ereszté; a
               kegydíjakat megszüntette; a hivatalnokokat dologra kényszeríté: a gond nélküli
               állásokat mind eltörülte; még a divattal is szembeszállt: kiadva a ruházati
               rendeleteket, mely minden osztálynak megszabja, hogy milyen kelméből és milyen
               díszítéssel készült öltönyt szabad viselnie: rangjának és módjának megfelelőt. A
               főpapoknak a fizetését is megszabta.</p>
            <p> Ez mind megjárhatta Bécsben s az osztrák örökös tartományokban: de ki parancsolhat
               rá a magyar főnemesre, hogy fel ne rakja a boglárait, a nyusztját, kócsagját, mikor
               koronázási pompára, országgyűlésre, markálisra, sedriára, gratulatióra
               összegyülekezik.</p>
            <p> Az évtizedek folyamán át visszatartott szenvedélyes vágy a birodalom újjáreformálása
               után, trónra lépésével egyszerre tört utat <hi>II. Józsefnél.</hi> Érzé
               azt, hogy nemcsak egy trónnal, de egy fejjel is fölötte áll a többi halandóknak. Ha
               magyarnak született volna: Hunyady Mátyás lett volna belőle. (Ez a véleménye róla <hi>Horváth Mihály</hi> nagy történetírónknak is.) Neki azonban nem az
               volt a célja, hogy a magyar nemzetet mint magyart tegye naggyá, boldoggá és műveltté.
               Ő egy hatalmas, boldog és művelt <hi>Osztrák</hi> birodalomról
               ábrándozott. – Előtte voltak a csábító példák <hi>XIV. Lajos, Nagy
                  Frigyes, Nagy Péter</hi> alakjaiban: akik erős kézzel alkottak nagy birodalmakat,
               szakítva a régi hagyományokkal. Az ő tervezett birodalmának egységes kormányzat, jó
               közigazgatás, helyes igazságszolgáltatás, anyagi jóllét, vallási és polgári
               szabadság, a közteherviselés igazságos felosztása, rendezett pénzviszonyok, betanult
               hadsereg, népnevelés és magasabb oktatás lett volna az alapja.</p>
            <p> Csakhogy ehhez az egységes birodalomhoz hiányzott az egységes nemzet, ami a
               mintaképül választott nagy uralkodóknál mind megvolt.</p>
            <p> Az egész nagy tervnek az alapja volt eltévesztve. <hi>II. József</hi>
               kifelejtette a számításából azt, hogy a megalkotandó nagy összbirodalomnak fele
               részét Magyarország képezendi: s annak a területén egy kilencszázados múlttal bíró
               magyar nemzet lakik, mely nem sorozható egy kategóriába a baszkokkal, flamandokkal,
               vendekkel és kis-oroszokkal, akiket franciává, németté, muszkává tenni oly
               könnyűszerrel sikerült.</p>
            <p>
               <hi>II. József</hi> terve szerint e birodalomnak mindenekelőtt németnek
               kellett lennie: és azután önkényűleg kormányoztatnia. E tervnek legnagyobb gátja a
               magyar alkotmány és a magyar nemzeti érzület volt.</p>
            <p> Ezért nem tétette fejére Szent István koronáját soha, sőt igen csekélyes ürügy alatt
               felvitette azt a pozsonyi várból Bécsbe, a császári kincstárba, odahelyeztetve a
               többi ásatag ereklyék közé, mintha semmi becse sem volna többé a régészeti
               érdekességénél. – Országgyűlést nem hívott össze többé, s a régi megyerendszer
               helyett felosztotta az országot kerületi biztosságokra. S mikor ez önkényű
               intézkedések miatt a megyék karai és rendei erélyesen tiltakoztak, betiltotta a
               megyegyűléseket, s kibocsátá a rendeletet, hogy három év lefolyta alatt egész
               Magyarországon a német nyelv legyen elfogadva hivatalos közegül: hivatalok, bíróságok
               ügykezeléseiket, a pereskedést német nyelven végezzék, az iskolákban német legyen az
               előadási nyelv, minden hivatalos okirat ezen legyen kiállítva, s ha lesz
               országgyűlés, azon is németül szónokoljanak.</p>
            <p> Megelőzte <hi>II. Józsefnek</hi> ezen rendelkezését egy felszólítása a
               magyar kormányszékekhez, hogy válasszanak: magyarul vagy latinul akarják-e a
               hivatalos ügykezelést vezetni ezentúl? A vén, megcsontosodott méltóságok
               természetesen azt felelték, hogy a „latinnal” kívánnak ezután is élni, amibe
               diákkoruk óta belerozsdásodtak. Ez a szerencsétlen válasz szolgált <hi>II. Józsefnek</hi> ürügyül arra, hogy kimondja, miszerint a magyar nyelv nem
               lévén alkalmas hivatalos iratok fogalmazására, a latin pedig holt nyelv, annálfogva a
               német nyelv legyen általánossá téve.</p>
            <p> Abban tévedt igen nagyot <hi>II. József,</hi> hogy a dicasterialis
               hivatalnokok véleményét a magyar nemzet véleményének vette. Hiszen a magyar nyelv már
               akkor egész műveltségi fokon állott: az erdélyi fejedelmek alatt, Bocskay, Bethlen,
               Rákóczy idejében teljesen érvényesült. Magyar nyelven tanítottak a protestáns
               főiskolákban csaknem minden tudományt, s a magyaroknak már akkor is voltak kitűnő
               költőik, tudósaik, államférfaik. – Hogy pedig a latin nyelv annyira elhatalmasodott,
               s még a társalgásba is elhatolt, annak éppen <hi>II. József</hi>
               elődei, <hi>III. Károly</hi> és <hi>Mária Terézia</hi>
               voltak az okozói, előmozdítói pedig az általuk pártfogolt tanító szerzetesek,
               különösen a jezsuiták, s az azokkal szövetséges udvari főméltóságok és főpapok. – De
               ennek is megvolt a maga fölvilágosító magyarázata, amely a kor szellemét igazolja. –
               Magyarországon a magyar faj „akkor” az általános népességnek jelentékeny kisebbségét
               képezte: Horvátországra nem terjedt ki; a Bánságban, a királyföldön alig volt
               töredékesen képviselve. A magyar nyelvnek hivatalossá tétele felidézte volna a nem
               magyar ajkú nemzetiségek ellenkezését. A diák nyelv ellenben holt nyelv volt,
               magyarra, horvátra, szászra nézve egyforma teher: viselte mindegyik görnyedve. Ezzel
               a közös nyűggel lekötözni a nemzetiségi versengéseket: ez volt a múlt századbeli
               magyar állambölcsészet.</p>
            <p> És ha <hi>II. József</hi> azon az úton folytatja, amelyen <hi>Mária Terézia</hi> elkezdé, hogy a tanító szerzetek és a jezsuiták
               közvetítésével előbb az iskolákban váltatja fel a latint a némettel; azután a
               nemesség fejein kezdve, alá-felé, kitüntetésekkel, udvari kegyosztással iparkodik azt
               lassanként elfogadtatni: a magyar nemzet nyelvtanulási adománya mellett, hosszú idő
               alatt tán még célt is érhetett volna. De ő nem volt a fél rendszabályok embere:
               egyszerre akarta a terveit megvalósítani; három év alatt akarta a magyar népet egész
               egyetemességében németté átolvasztani. A lehetetlenségre vállalkozott.</p>
            <p> S a nehéz megkísértetés e korszaka volt a magyar nemzet szerencséje; mert ez rázta
               fel lomha szellemi elpuhulásából: felébresztve benne a legnemesebb ellenhatás
               szellemét: önbecsének érzetét.</p>
            <p>
               <hi>II. József</hi> eldobta magától azokat az eszközöket, amikkel
               elődei a magyar nemzetet porhanyóvá tudták tenni: ő nyíltan akart megküzdeni az ősi
               hagyományokkal, melyek útjában állottak. Mellőzte a nemességet, felszabadította a
               jobbágyot, az emberi jogokat kiterjesztette minden alattvalójára. Sok haszontalan
               szerzetes- és apácakolostort elkobzott, több mint ezerhatszáz barátot és apácát
               felszabadított a kolostori élet szigora alól. És ami örökké elismerésre méltó
               intézkedése volt: a <hi>türelmi edictum,</hi> melyben a protestánsoknak
               a szabad vallásgyakorlatot megengedi, templomok építésére felszabadítja őket és
               fölmenti a más egyház papjainak hatalma alól.</p>
            <p> Mindezek oly intézkedések voltak, melyek a leghatalmasabb osztályokat tették
               ellenségeivé. De <hi>II. József</hi> nem engedett lealkudni az elveiből
               semmit. A<hi> pápa</hi> maga eljött Rómából Bécsbe, hogy őt megtérítse,
               s három hónapon át ott időzött. De <hi>II. József</hi> hajthatatlan
               maradt.</p>
            <p> Az alkotmánymellőző, a nemzetiségeltörlő intézkedésekkel szemben a nemzetnek aztán
               csak egy fegyvere maradt: a passzív ellenállás. A császár parancsolt önkényűleg;
               hanem a parancsolatait az egész országban senki sem hajtotta végre.</p>
            <p> *</p>
            
            <p> Betetőzte a császár megkezdett átalakítási művét a <hi>népszámlálást</hi> elrendelő edictumával. Manapság a népszámlálás senkit sem hoz
               tűzbe: száz év előtt ez olyan sérelemnek tetszett, mely az egész országot
               felháborítá. Soha a magyar nemesség fejszámra összeírva nem volt! És most egy rovancs
               alá kellett kerülnie a paraszttal. És a nemesi portának is számot kellett kapni, mint
               a zsellérháznak, mint a „burger” épületének!</p>
            <p> De a nemesi büszkeségen kívül még valami reálisabb alapja is volt a
               közfelháborodásnak. Rendes észjárás mellett ki lehetett találni, hogy ennek a
               népszámlálásnak, házmegszámozásnak az a célja, hogy Magyarországra is be legyen hozva
               az <hi>általános megadóztatás,</hi> s a nemesi fölkelés előjogának
               eltörlése mellett, a <hi>rendes hadseregben való szolgálat</hi> a
               nemességre is kiterjesztessék.</p>
            <p> A vármegyék nem késtek egymást heves körlevelek által ellenállásra felszólítani, s
               felirataik merész kifejezésekben tudatták a császárral, hogy amidőn a magyar
               nemességet lealázza: azt a hatalmas tényezőt töri össze, mely vitézségével,
               önfeláldozásával anyjának birodalmát megmenteni segített; végül egyenesen megtagadták
               az alkotmányellenes rendelet végrehajtását.</p>
            <p>
               <hi>II. József</hi> félreveté a vármegyék leveleit: betiltotta a
               gyűléseiket, a körlevelezést, s katonai közegekre bízta a népösszeírást, s azt
               fegyveres erőhatalommal hajtotta végre.</p>
            <p> És amíg a gyülekezeti jogot eltörülte Magyarországon, addig Bécsben teljes <hi>sajtószabadságot</hi> adott. A nyomtatott szóért senkit nem
               üldöztek. Németül szabad volt felségsértést elkövetni. Éltek is ezzel a szabadsággal;
               s egész irodalmi fajt lehetne összeállítani azokból a gúnyiratokból, melyekben a
               császárt a legkeserűbben szidalmazták a megsértett papok, nemesek és patrióták.</p>
         </div>
         <div type="chapter">
            <head>Hóra és Kloska</head>
            <p> A népösszeírásnak a nemesség általános felháborodásán kívül még egy más, előre nem
               látott, szomorú eredménye is lett: az erdélyi oláh jobbágyság fellázadása.</p>
            <p> Erdélynek külön kormányzata és alkotmányos rendszere volt. Országgyűlésen három
               nemzet képezte az egyetemességet: a magyar, a székely és a szász. A számra mind a
               háromnál nagyobb, az oláh, nem számított nemzetnek. Voltak oláh nemzetiségű nemesek:
               azok a magyar nemességhez számítottak. A szász népnek szabadalmak, a székelynek ősi
               intézmények adtak kivételes állást. A székely mind nemes számba ment, a szászság
               képezte a polgári osztályt. Jobbágy csupán az oláh volt: nagyon kevés magyar a
               megyékben.</p>
            <p> A Dózsa-lázadás óta általában szigorúan bántak a jobbággyal; még a magyar ajkúval
               is: annak a sorsa azonos volt a rabszolgáéval; de az oláhot még emberszámba sem
               vették. Közüle nem támadtak főurak, hírneves szónokok, akik népük sorsát a törvényes
               sorompók között, az országgyűlésen, a kormányszékek előtt védelmezzék: a pópa, a
               dászkál meg a kiszolgált katona volt a vezetőjük.</p>
            <p> Még a vallásuk is meg volt alázva: Erdélyben bevett vallást csak négyet ismertek el:
               a katholikust, a reformátust, az evangélikust és az unitáriust; a görög keleti egyház
               csak tűrve volt.</p>
            <p> Nem volna helyes szépíteni a dolgot: a földesurak és tisztviselők kényúri zsarolása
               elviselhetetlenné lett az erdélyi oláh jobbágyságra nézve. Panaszaikkal gyakran
               felmentek Bécsbe a császárhoz. A császár ki is hallgatta őket, s elrendelte a
               panaszok orvoslását. A rendeleteit azonban nem hajtották végre; hanem ahelyett
               üldözőbe vették azokat a követeket, akik Bécsben jártak.</p>
            <p> Ezek a következők voltak: <hi>Hóra,</hi> igazi neve <hi>Ursz Miklós</hi> és<hi> Kloska János,</hi> egyszerű jobbágyok.</p>
            <p> Az oláh jobbágyság bujdosó követei által értesült afelől, hogy a császár segíteni
               akar a földhözragadt nép nyomorán; de a nemesség ellene áll a jó szándékának.</p>
            <p> A népösszeírással egyidejűleg lett kihirdetve a császárnak azon rendelete, melyben a
                  <hi>halálbüntetést minden országaiban eltörli.</hi>
            </p>
            <p> Hozzájárul a helyzet megvilágításához azon adat, miszerint még <hi>Mária Terézia</hi> behozta 1765-ben a <hi>határőri intézményt.</hi>
               Azok a kincstári jobbágyok, akik a határőrvidék vonalába estek, összeírattak,
               fegyvert kaptak, s katonai fegyelem alá vétettek. De a fegyveres szolgálat és katonai
               káplárpálca is valóságos enyhítése volt eddigi sorsuknak, mert megszabadultak a
               jobbágyi szolgálattól, a dézsmától és földesúri adófizetéstől.</p>
            <p> Ezt látva, valamennyi kincstári jobbágy mind azt kívánta, hogy vétessék föl a
               határőrségbe: s ez a mozgalom elterjedt a földesurak alatt levő jobbágyokra is.</p>
            <p> Mikor aztán a császár katonai biztosai megjelentek Gyulafehérvárott a népszámlálást
               végrehajtani, amit a megyei hatóságok megtagadtak; az oláhság két tényt látott maga
               előtt. Az egyik az volt, hogy a nemesség, az úri tisztviselők ellene szegülnek a
               császár akaratának; a másik pedig az volt, hogy akiket a katonai biztosok összeírnak,
               az rögtön felszabadul a jobbágyság terhei alól. A katonai biztosok pedig szívesen
               fogadták az önként jelentkezőket.</p>
            <p> A kincstári tiszttartók és földesurak ellenben semmit sem akartak arról tudni, hogy
               az összeírott jobbágyok minden tartozásaik alól fel legyenek mentve, s erőhatalommal
               kényszerítették őket úrbéri szolgálataik teljesítésére.</p>
            <p> Növelte a zűrzavart a két kormányzó ellentétes működése. Az erdélyi kormányzóság
               hivatalos közegei helységről helységre jártak kihirdetni a felsőbb parancsot,
               miszerint az összeírás megszüntettetik, s annak az eddig összeírtakra nézve semminemű
               következése nincsen, de azért a hadibiztosok csak folytatták az összeírást. <hi>Bruckenthal</hi> báró, Erdély főkormányzója csillapítá az oláh
               népet, s ahol lehetett, szétoszlatta; <hi>Karp</hi> ezredes pedig
               biztatta, lázította a hozzá sereglőket. Hogy a lázadás kitört és oly nagy mérveket
               öltött, azt egyenesen <hi>Karpnak</hi> kell felróni.</p>
            <p> Egyszer aztán katonai vezetője is akadt a lázongó tömegnek: egy <hi>Krizsán György</hi> nevű kiszolgált közkatona személyében. Ez a Káposztafalván
               összecsődült tömeg előtt egy iratot mutatott fel, mely állítólag legfelsőbb helyről
               jött, s az oláhságot fegyverfogásra szabadítá fel.</p>
            <p> Két szolgabíró, néhány hajdúval, odament a fellázadt tömeg közé, s a lázító vezért,
                  <hi>Krizsánt</hi> elfogta és láncra verte. Ekkor azonban a tömeg
               dühe szétszakítá gátjait, megrohanták a szolgabírákat, s pandúrjaikkal egyben
               agyonverték őket.</p>
            <p> Ez volt az öldöklés kezdete. Négy nap alatt egész Zaránd megye lángba volt borulva.
               Innen a lázadók áttörtek Hunyad megyébe, egyesülve <hi>Hóra</hi> és <hi>Kloska</hi> csapatjaival. Egy hét alatt 232 nemesi ház lett
               feldúlva, felégetve a Maros mentén: a tulajdonosok családjai, akik idején el nem
               futhattak, az utolsó csecsszopóig kiirtva, leányok, asszonyok megbecstelenítve s
               félelevenen eltemetve. A féktelen népdüh nemcsak a nemesi rend, hanem a katholikus
               papság ellen is fordult; a papokat leölték, az oltárokat megfertőztették, a
               templomokat elpusztították.</p>
            <p> A katonai parancsnokság mindezt tétlenül nézte. A katonai parancsnoknak, <hi>Preusz</hi> altábornagynak, hasonló eseményekre nem voltak
               utasításai. A főkormányzó, <hi>Bruckenthal</hi> maga sem tudott mihez
               kezdeni, s Bécsbe futtatott utasításért. Bécs pedig akkor hétnapi járó volt
               Kolozsvárhoz.</p>
            <p> A lázadó tömeg, látva, hogy a katonaság nem állja útját a dúlásának, még inkább
               elhitte <hi>Hóra</hi> és <hi>Kloska</hi> azon biztatását,
               hogy a császár kívánja a magyar nemesség kiirtását egész Erdélyből.</p>
            <p> Mikor már ötezer emberre szaporodott <hi>Hórának</hi> a serege, arra
               vállalkozott, hogy elfoglalja vele <hi>Déva</hi> várát.</p>
            <p> Ott azonban a fegyvert ragadott lakosság s a 89 főnyi várőrség nagy veszteséggel
               visszaverte a támadó sereget, s a foglyul esetteket rögtönbíróság elé állítva,
               kivégezteté.</p>
            <p> E kudarc csak még jobban fokozta a lázadók dühét. Dévánál megveretve, nekifordultak
               a védtelen Abrudbányának, Torockónak, s azokat és még öt virágzó szép várost
               romhalmazzá dúlták és égették.</p>
            <p>
               <hi>Bruckenthal</hi> főkormányzó ez eseményekkel szemben nem tudott
               okosabbat tenni, minthogy a lázadó három vezér fejére díjat tűzött ki: egyenként <hi>húsz kurta forintokban.</hi>
            </p>
            <p> Ekkor aztán az erdélyi nemesség, látva, hogy a katonaság nem védelmezi meg, maga
               fogott fegyvert, s szembeszállt a lázadókkal; s azokat, ahol összetalálkozott velük,
               mindenütt megfutamítá.</p>
            <p> Csakhogy <hi>Hóra</hi> és <hi>Kloska</hi> serege, mint a
               hógörgeteg, úgy nőtt. Már harmincezer embere volt egy rakáson.</p>
            <p> A nagy sokaságban bízva, nyílt tábort ütött a mezőn szemben a nemesi hadakkal, s az
               azokhoz csatlakozott <hi>Schulcz</hi> alezredessel, ki a székely
               huszárokat hozta ki magával.</p>
            <p>
               <hi>Schulz</hi> kerülni akarta a vérontást, s felszólítá <hi>Hórát</hi> a két tábor közötti találkozóra. Ott aztán kiegyeztek
               szépen. <hi>Hóra</hi> megígérte, hogy hazaküldi a fellázadt tömeget,
                  <hi>Schulz</hi> pedig szavát adta, hogy a császárnál kieszközli az
               oláhok panaszainak megorvoslását.</p>
            <p> Ez a találkozó azonban nemhogy lefegyverezte volna a lázadókat, sőt még új diadalra
               hevíté őket. Büszkék lettek az erejükre, melynek elismerést adott egy császári
               hadvezér, azáltal, hogy alkudozásba bocsátkozott velük.</p>
            <p>
               <hi>Hóra</hi> most már nagy terveket ápolt. Nem érte be a jobbágyok
               sorsának feljavításával – egész Erdély elfoglalásáról, Moldvával és Oláhországgal
               való egyesítéséről álmodozott, s magát e nagy dakoroman ország fejedelmének szánta.
               Ilyen értelmű felhívásokat intézett a magyar nemességhez: kegyelmet ígérve nekik, ha
               őt fejedelmükül elfogadják, javaikat az oláhokkal megosztják s mindannyian a görög
               óhitre áttérnek.</p>
            <p> Ez a fellegvára nagyhamar szétfoszlott. <hi>Schulz</hi> alezredes,
               látva, hogy a szép szónak nincs sikere, mégis a fegyverhez nyúlt, s a székely huszár-
               és gyalogezredekkel meg a magyar nemességgel rajtaütve a Dévánál táborozó lázadókon,
               könnyűszerrel szétverte őket.</p>
            <p> A lázadókat ez a csapás egyszerre kiábrándítá. Kezdett felnyílni a szemük, hogy
               talán mégsem igaz, amit <hi>Hóra</hi> híresztel, hogy a császár katonái
               az ő pártjukat fogják.</p>
            <p>
               <hi>Hóra</hi> azzal vigasztalta megrettent híveit, hogy azok nem igazi
               császári katonák voltak, hanem csak átöltözött magyar nemesek. S hogy a híveit
               magához csatolja, kiosztá közöttük egész Hunyad és Zaránd megyét, amiket a magyar
               nemesség elhagyott már, s a kincstári és bányapénztárakat lefoglalá.</p>
            <p> Ez már aztán lázadás volt maga a császár ellen.</p>
            <p> Eközben végre megérkezett a Bécsbe küldött futár a császár parancsával. <hi>II. József</hi> vaskézzel nyúlt bele a lázadás szövevényébe. A
               tehetetlen kormányzók helyébe erélyes biztosokat küldött, az eddigi hanyagságot
               keményen megrótta: a teljhatalmú biztosoknak utasítást adott, hogy a lázadókat
               hazatérésre szólítsák fel, s az elcsábult köznépnek közbocsánatot hirdessenek: a
               vezérek fejére azonban 200 arany vérdíjt tűzött ki; s ellenállás esetére az egész
               lázadást fegyveres erővel elfojtani parancsolá.</p>
            <p> A kormányszék az óhitű püspököt küldé <hi>Hóra</hi> és <hi>Kloska</hi> táborába a közbocsánat kihirdetése végett; de azok már a
               főpapjukra sem hajtottak.</p>
            <p>
               <hi>Hóra</hi> megtudva, hogy a császár az ő fejére magas vérdíjat
               tűzött, elbúsultában arra a kétségbeesett gondolatra jött, hogy ugyanannak a magyar
               nemességnek, melynek kiirtására fogott fegyvert, szövetséget ajánljon a császár
               ellen. Mikor aztán ezt az ajánlatát visszautasíták, s a rendes katonaság ércgyűrűje
               egyre szorosabban kezdte körülfogni bátorságvesztett táborát, ő maga tanácsolta
               híveinek, hogy fogadják el a bűnbocsánatot, s térjenek vissza házaikba. Őtet azonban:
               vezértársaival, <hi>Kloska</hi> és <hi>Krizsánnal</hi>
               együtt, engedjék szökni a világba. A kívánat első részét híven megfogadták a
               bajtársak, mindnyájan lerakva a fegyvert, a másodikát azonban nem állhaták meg. A
               három vezért saját hívei <hi>Kray</hi> székely alezredes kezébe
               juttaták, s felvették értük a fejükre kitűzött vérdíjat. <hi>Krizsán</hi> a börtönben maga fojtotta meg magát, <hi>Hórát</hi> és
                  <hi>Kloskát</hi> kerékbe törték.</p>
            <p> A<hi> Hóra</hi> és <hi>Kloska</hi> lázadásnak nyolcvan
               fölégetett város és falu, harmadfélszáz feldúlt nemesi udvar s négyezer emberélet
               esett áldozatul.</p>
            <p> E megsiratni való áldozatnak egy üdvös eredménye mégis lett: s ez volt <hi>II. Józsefnek</hi> ez események után kiadott rendelete a jobbágyi
               osztály sorsának megjavítására. E rendeletnek főpontjai ezek valának: 1. A jobbágyi
               állapotot, mely szerint a lakosok örökösen a földhöz voltak kötve, a jövőre egészen
               eltöröljük: a jobbágy nevet megszüntetjük. Jövőre minden lakos, vallás- és
               nemzetkülönbség nélkül, odaköltözhet, ahová akar. 2. Minden paraszt, földesura
               beleegyezése nélkül is, tetszése szerint szabadon házasodhatik; tudományos, művészi
               vagy kézművesi pályára léphet, s azt mindenütt gyakorolhatja. 3. A parasztcsaládok
               egy tagját sem lehet kényszeríteni az urak udvari szolgálatára, ha maguk nem
               kívánják. 4. Vagyona felett minden paraszt szabadon rendelkezik. 5. A parasztok,
               elegendő törvényes ok és a megyei hatóság vizsgálata nélkül telkeikből el nem
               űzhetők, s egyik megyében levő uradalomból a másik megyében levőre át nem
               szállíthatók. 6. Ezentúl a megyei ügyész hivatalból tartozik védelmezni a jobbágyokat
               sérelmes ügyeikben.</p>
            <p> Ez a korszellemet messze meghaladott szabadelvű rendelete <hi>II.
                  Józsefnek</hi> alkotja meg az ő maradandó emlékét ez országban.</p>
            <p> Ő volt az első Magyarországon, aki a népet, ha nem is az alkotmányosság sáncaiba
               (amihez még hosszú idő kellett), de legalább az emberiség oltalmába befogadta.</p>
            <p> Figyelme kiterjedt Magyarhon népei között még a páriáknak tekintett legutolsó
               osztályra, a <hi>cigányokra</hi> is. Ezeket igyekezett rendeletei által
               állandó lakhelyhez kötni és földművelésre szoktatni, s intézkedéseinek az a sikere
               volt, hogy tizennégyezer cigány család hagyta el a kóbor életet, s lett belőle
               földművelő, iparűző. A cigány nevet felváltották az <hi>„új
                  paraszt”</hi> meg az <hi>„új magyar”</hi> névvel.</p>
         </div>
         <div type="chapter">
            <head>Magyarország képe II. József alatt</head>
            <p>
               <hi>II. József</hi> se megyei tiltakozó levelek, se lázadások által nem
               engedte megzavartatni magát újjáalkotó terveiben. Mérnökileg felmérette az egész
               ország területét, s azután a közigazgatást is egészen átalakítá. A megyéket tíz
               kerületre osztá fel, minden kerületnek egy királyi biztos lett adva fölügyelőül: a
               főispáni méltóság el lett törülve, a megye vezetése az alispánra bízva.</p>
            <p> Azon <hi>titkos utasítás,</hi> melyet <hi>II.
                  József</hi> a királyi biztosok számára saját maga dolgozott ki, meglepő
               bizonyságot szolgáltat arra, mily részletes ismerettel bírt az uralkodó Magyarország
               és népei összes viszonyairól; valamint az iránt is, hogy a legkomolyabb szándéka volt
               ez országot anyagilag felvirágoztatni, szellemileg felemelni – még a nemzet saját
               akarata ellenére is. Ez utasítás egyes pontjai érdekes képet nyújtanak Magyarország
               akkori állapotairól.</p>
            <p>
               <hi>„A pesti kerület</hi> termékeny, de ipara csekély, népessége gyér:
               termékeit a Dunán könnyen elszállíthatja. Ló- és marhatenyésztésre alkalmas. Azért az
               adót a földművelésből kell behajtani. A Duna, Tisza kiöntéseit a szomszéd
               kerületekkel egyetértően kell meggátolni: a Sárvíz csatornázását folytatni. Ez a
               kerület képezi az ország középpontját: azért ezt számos jó országúttal kell ellátni.
                  <hi>Pest szerfeletti</hi> növekedését azonban <hi>nem
                  kell előmozdítani,</hi> nehogy sok erőt elvonjon a földműveléstől. (Mintha száz
               évvel előre látott volna a császár, amidőn a <hi>királyváros</hi> és a
                  <hi>császárváros</hi> egymás versenytársai lesznek!) Erdőkben nagy a
               hiány, nagyban kell előmozdítani a faültetést. – E kerület lakosai a legjobb fajból
               valók: magyarok és németek. A közigazgatásra sok a panasz, kivált a Jászságban és
               Kunságban: Hevesben pedig a vallási súrlódások miatt. Ezért jó tiszviselőkről kell
               gondoskodni. A kereskedelmet, mely görögök kezében van, minden zaklatás ellen meg
               kell védelmezni. Azt a kevés gyárat, mely Budapesten van, gyámolítani kell.”</p>
            <p> „A <hi>győri</hi> kerületben az utakat, hidakat jó karban kell
               tartani, a dunai hajózás nehézségeit elhárítani, mivelhogy az ausztriai kereskedés
               ezen vonul keresztül. A győri tisztviselők vallási türelmetlenségére sok a panasz: ez
               megorvoslandó. <hi>Veszprém</hi> megyében a juhtenyésztést kell
               előmozdítani, <hi>Vasban</hi> az úrbérügyet rendezni. Ezen megyében,
               úgy mint <hi>Sopronban</hi> is, nagy a panasz a katonai elszállásolás
               terhei miatt: ettől meg kell őket szabadítani. A papság itt jó szellemű, s a népből
               jó katonák kerülnek ki. <hi>Révkomáromot</hi> a földrengés többször
               elpusztította: az egész várost a Duna jobb partjára kellene újból felépíteni.”</p>
            <p>
               <hi>„A pécsi</hi> kerület földben gazdag, de kézműiparban szegény; <hi>Verőcében</hi> és <hi>Szerémben</hi> a selyem- és
               lótenyésztést kell meghonosítani. Meg kell vizsgálni, hogy <hi>Tolna
                  megye nincs-e túlságosan megterhelve adóval?</hi> A drávai hajózást, a
               gyümölcstermelést elő kell mozdítani. A földesurak és tisztviselők ellen sok a panasz
               a nép részéről.”</p>
            <p> „A<hi> nyitrai</hi> kerületben <hi>Pozsony</hi> megye az
               adóval mindig hátramarad. Ennek az okát ki kell puhatolni. A királyi városokban sok a
               visszaélés, ott a tisztikart restaurálni kell. Az erdőkre, a szőlőkre, s a
               borkereskedésre kiváló gondot kell fordítani. A sárvári gyár tanúsítja, hogy a
               vidéken a szövő-fonó ipar meghonosítható. E kerület tót lakosai nagy verekedők, de
               azért katonák mégsem szeretnek lenni. <hi>Bars</hi> megye népe
               nyugtalan. <hi>Pozsonyban</hi> a Pálffy, Trencsénben az Illésházy
               család örökös főispán. A megyei tisztikar egészen ezekhez szít, a köznép kárára: e
               szoros összeköttetést meg kell törni.”</p>
            <p> „A<hi> besztercei</hi> kerület lakosai jobbadán bányaműveléssel
               foglalkoznak, azért ezeket nemcsak kincstári, de politikai okokból is gyarapítani
               kell; a biztos ügyeljen az erdők, utak, vízvezetékek fenntartására s az élelmi
               készletekre. A megyei tisztviselők a türelmi rendeletet nem hajtják végre: erre
               kényszeríteni kell őket. A megyei tisztségek <hi>Hontban</hi> éppen
               rosszul vannak betöltve, mint a botrányos <hi>emberevési perből</hi>
               kitűnik. (Ennek az akkoriban európai hírűvé lett botránypernek az volt az alapja,
               hogy egy szolgabírói jelentésben a megyében letelepedett cigányok azzal vádoltattak,
               hogy keresztény leányokat magukhoz csalogatnak, azokat leölik és megeszik. Több ilyen
               módon áldozatul esett leány név szerint fel volt említve a falvakkal együtt,
               melyekből eltűntek. A rémeset borzasztó zajt ütött, nemcsak az országban, hanem a
               külföldön is. Német és francia lapok tele voltak a modern kannibálok szörnytetteivel,
               amiről Magyarország nagy hamar hírhedetté lett. <hi>II. József</hi>
               elvégre e célra alkotott országos bizottságot küldött ki Bécsből a helyszínre a
               szörnyű vád megvizsgálására, s ekkor aztán a pártatlan vizsgálat folyamán kiderült,
               hogy az egész rémmeséből <hi>egy szó sem igaz:</hi> a letelepült
               cigányok senkit sem faltak fel; az eltűntnek bejelentett leányok mind élnek és otthon
               vannak a falvaikban: az egész rémhír kofapletyka volt, aminek a szolgabíró könnyedén
               felült. – Hanem azért a külföld előtt rajta maradt a magyarokon az emberevés csúf
               bélyege.)</p>
            <p> „A<hi> kassai</hi> kerületben a lakosság kézműiparából és
               kereskedelméből meríti jövedelmét: ezek tehát előmozdítandók. A <hi>Szepességen</hi> számtalan a panasz a tisztviselőkre: ezek újraválasztassanak.
                  <hi>Zemplénben</hi> a nemesség nagyszámú és dacos. Az egész
               kerületben ápolni kell a szövő-fonóipart, a fuvarozást s újra felélénkíteni a
               hanyatlani kezdő hegyaljai bortermelést.”</p>
            <p> „A<hi> munkácsi</hi> kerület terméketlen s ott adót behajtani nehéz;
               ápolni kell a kézműipart, a bányászatot, a tutajozást és a fakereskedést. A
               tisztviselők nem valami jelesek. <hi>Bereg</hi> megye nemessége az oláh
               lázadás alatt büntetésre méltóan viselte magát: bandériumot állított, béreseit
               felfegyverzé, a néptől elszedte a fegyvert s még Galíciában is izgatott. <hi>Mármarosban</hi> nagy a panasz a megyei és kamarai tisztviselők
               ellen: a nép rabszolga módra elnyomatik. A nép rusznyák és tót ajkú, műveletlen. Maga
               a megyei papság is messze áll a felvilágosodástól. A derék munkácsi püspök mindent
               kész volt megtenni a nép nevelésére. Törekvéseit erélyesen kell gyámolítani.”</p>
            <p> „A<hi> nagyváradi</hi> kerület népszáma aránylag gyér: nagy városa
               kevés, ipara alant áll. A<hi> debreceni</hi> kézműveseket pártolni
               kell. Azután a ló- és szarvasmarha-tenyésztés mellett a juhászatot előbbre vinni. Az
               erdők fáit fűrészmalmok által értékesíteni, hogy a nép munkát kapjon. A nép sokféle
               vallású, azért a türelmi edictumot szigorúan érvényesíteni kell. A megyei
               tisztviselők tudatlanok. <hi>Arad</hi> megyében az oláhok rabszolgaként
               tekintetnek. Ezért van a sok rablás. Meg a közoktatás elhanyagolásából. <hi>Szabolcs</hi> megye nemessége az egész országban a legnyakasabb. Itt
               ügyelni kell a tisztújításra. <hi>Bihar</hi> már jó úton van: rendezi
               magát. Ez legyen a többinek mustrája. E kerület lakosai magyarok és oláhok. <hi>A magyarok valamennyi ezredben a legjobb katonákká válnak, úgy a
                  gyalogságnál, mint a huszárságnál. Ezektől nagy haladást lehet várni, ha nem
                  szolgailag lesznek kormányozva s iskoláikban kiképeztetnek. –</hi> Az oláhok
               annyira megszokták a szolgaságot, hogy még szülőhelyeik iránt is közönyösek, s
               amellett kicsapongók. Ide az kellene, hogy jó iskoláik, értelmes és buzgó lelkészeik,
               jó földesuraik s emberséges elöljáróik legyenek.”</p>
            <p> „A<hi> temesi</hi> kerületben az adót más rendszer mellett kell
               kivetni, mint másutt. A földművelőt kímélni kell. A telepítés ügyét elő kell
               mozdítani. A bennszülöttekből s a török földről menekült rácokból olcsóbban és
               hasznosabban lehet új települőket nyerni, mint a külföldiekből. A német települőkre
               fordított költség nem fizet várakozás szerint. (Tudva van, hogy <hi>Mercy</hi> tábornok kormányzása alatt a temesi bánságba meghívott németországi
               települők számára előre fel lettek szántva a földek, be is vetve gabonával, s a
               lakóházak felépítve, bebútorozva, úgyhogy még az egérőrző macska sem hiányzott a
               tűzhelyről.) A rónaságon a ló- és baromtenyésztés ápolandó; a hegyes vidékeken a
               vastermelést kell gyámolítani. A vizek kiöntéseit gondosan kell tanulmányozni. A
               kevés város s azok között <hi>Temesvár,</hi> különösen pártfogásra
               ajánltatik. A robot megváltását elő kell mozdítani. Földbirtok vásárlását csak
               olyanoknak megengedni, akik ott akarnak letelepülni és a néppel együtt lakni.”</p>
            <p> Szól még ezenkívül az utasítás a minden ajkú nemzetiségek közötti súrlódások
               kiegyenlítéséről s közös érdekekben egyesítéséről.</p>
            <p> Mindezen utasításokban oly magas lelkületű, oly életrevaló alapelvek vannak lerakva,
               hogy ha azok csak „hatvan évvel” később, egy népképviselet útján megalakult
               országgyűlés elé, felelős miniszterek által lettek volna előterjesztve, az egész
               nemzet örömkiáltással fogadta volna azokat, s a törvényhozás tényezői nagy ellenzés
               nélkül fogadták volna el valamennyit. De mint önkényű intézkedések, sehol sem
               találtak visszhangra. A <hi>magyar nemzet erőhatalommal még a
                  mennyországba sem engedi magát bekergettetni: de ha az uralkodója szabad
                  nyilatkozás útján intéz hozzá kérdést, akkor még a poklokon is utat tör számára a
                  kitűzött célhoz.</hi>
            </p>
            <p> Ezt a tulajdonságát a magyar nemzetnek nem akarta megérteni II. József soha: s ez
               volt az oka, hogy magas céljainak megközelítése vissza lett vetve egy századdal.</p>
         </div>
         <div type="chapter">
            <head>A török háború</head>
            <p> Hét esztendeje viselte már <hi>II. József</hi> a háborút saját országa
               ellen. Neki is volt már <hi>hétéves háborúja,</hi> mely alatt
               Magyarországot darabokra tördelte, hogy újból összerakja; hadseregeket semmisített
               meg: a régi nemesi fölkelő hadakat; várakat ostromolt: a régi alkotmány sáncait.
               Olyan hadjárat volt ez, melynek minden diadala pyrrhusi győzelem volt.</p>
            <p>
               <hi>József</hi> császárnak erősen hinnie kellett, hogy ez a belső
               hadjárat be van fejezve: az új rend helyreállítva; máskülönben kimagyarázhatatlan
               volna azon elhatározása, hogy egyszerre csak külháborút kezdjen a törökkel, aki már
               ötven év óta nem háborgatta Magyarországot, s barátságos flegmával nézte végig <hi>Mária Terézia</hi> harcait fél Európa fejedelmeivel, s ő maga (a
               pogány) nem állt be a keresztény osztozkodók sorába.</p>
            <p>
               <hi>II. József</hi> nem volt vakbuzgó: őt nem kényszerítették a római
               főpapok, mint <hi>I. Ulászlót,</hi> hogy a mohamedánokkal kötött békét
               megtörje.</p>
            <p> Ha azért tartotta szükségesnek a törököt harcra szólítani, hogy egy török pilóta <hi>Gollner Bálint</hi> uramnak a gabonás hajóját a Vaskapunál
               szándékosan elsüllyeszteté: úgy ez valóban gyönge ok lehetett, de mégis sokkal jobb
               ok volt annál, hogy az orosznak segítsen a krími félszigetet elfoglalni és
               megtartani. Azonban még ezt az okot is inkább el lehet fogadni, mint azt az utolsót,
               amit a porosz királyhoz írott levelében felhoz (aki e háborúról le akarta beszélni),
               hogy ő a magyar korona jogánál fogva a Magyarországhoz tartozó al-dunai
               fejedelemségeket akarja visszahódítani a töröktől. – Hát volt szüksége még több
               oláhra II. Józsefnek? Talán könnyebbé tette volna magának a nagy reformok
               keresztülvitelét Magyarországon, ha még Moldvát és Havasalföldet is
               hozzácsatolja?</p>
            <p> Azonban erős hadserege volt: egészen az újabb hadászat elvei szerint szervezve;
               száznyolcvanezernyi tábort vihetett a törökre, s azok között 42 ezer magyar rendes
               katonát. Csak jó hadvezére nem volt. Ő maga sem járt abba az iskolába, ahol a
               hadverést tanulják. 1788 tavaszán kétszázezer főre szaporodott a hadserege, kétezer
               ágyúval. <hi>Sabác</hi> várát könnyűszerrel bevették. Akkor aztán
               nagyot pihentek. <hi>Lascy,</hi> a fővezér, elnyújtotta a nagy
               hadsereget a moldvai határtól egész az Adriáig, mintha kordont akarna húzni az
               ellenség ellen.</p>
            <p> A töröknek sem tartozik az erényei közé a gyors elhatározás; de mégis, mikor már azt
               látta a török nagyvezér, hogy augusztus közepe felé jár az idő, megunta a várakozást,
               s Orsovánál hidat veretve a Dunán, átkelt a Bánságba, s ott a császári tábornokot,
                  <hi>Papillát</hi> kizavarta helyéből, s elvette tizenkét
               ágyúját.</p>
            <p> Ennek a kudarcnak a hírére maga a császár sietett a felzavart Papilla segítségére 40
               ezernyi hadával; azonban a két sereggel az a kimagyarázhatatlan baleset történt, hogy
               Lugos és Karánsebes között zivataros éjszakán összetalálkozva, mind a kettő a másikat
               nézte töröknek, s addig ágyúztak, puskáztak egymásra, míg reggelre úgy szétverték
               egymást, hogy mind a kettő futott, amerre szabad volt a tér: magát a császárt is
               magukkal ragadták ezer életveszély között. Hajnalra a török is odaérkezett; de ő már
               csak a hátrahagyott harminc ágyút találta az ütközet helyén, amelyben neki semmi
               része nem volt: de mégis övé lett a diadal. A nagyvezér aztán összeszedte az ingyen
               kapott troféumokat, s minden további verekedés nélkül visszament a maga országába.
               Senki sem üldözte. Csupán Horvátországban mért néhány érzékeny csapást a derék <hi>Laudon</hi> a kopasz fejekre, s elvett tőlük egy pár apró
               erősséget.</p>
            <p> Mire bekövetkezett a tél, a nagy hadseregből negyvenötezer embert pusztított el a
               mocsárláz, vérhas és egyéb alföldi járvány. Maga József császár is nagybeteg
               lett.</p>
            <p> Az emberveszteséget pótolni kellett újoncozással, s a téli szállásra helyezett
               hadseregnek élelmezéséről is gondoskodni kellett. <hi>II. József</hi>
               evégett kénytelen volt a megyékhez fordulni, s a már betiltott megyegyűléseket újból
               összehívni. A megyék azonban mind azt felelték, hogy ők nem illetékesek se az
               újoncokat, se a subsidiumot megszavazni; mert ez az országgyűlés joga. Hívja össze az
               uralkodó az országgyűlést, s tapasztalni fogja, hogy az alkotmányos testület rendei
               ugyanazon áldozatkészséggel fogják megszavazni, mind a véradót, mind a terményadót,
               amelyet tanúsítottak <hi>Mária Terézia</hi> idejében. De <hi>József</hi> hajthatatlan maradt. Ha a megyék nem vállalkoztak,
               katonai karhatalommal hajtotta végre az újoncállítást és gabonaszedést, tekintet
               nélkül a nemességre.</p>
            <p> Ez az erőszakos rendszabály, aminek beláthatatlan mértékű visszaélések, zsarolások
               lettek a következményei, a végelkeseredésig vitte a nemzetet. Az általános hangulatot
               teljesen visszaadja egy akkor megjelent röpirat, melyben ilyenek olvashatók:</p>
            <p> „A népek eddig boldog békességben éltek szülőföldjükön, most kiragadtatnak nyugalmas
               hajlékaikból, s ölni, vagy megöletni vitetnek a határszélre. S mindezt azért, hogy
               egyes korlátlan kényurak ábrándjai teljesüljenek. Mi hasznot várhatunk e hadjáratból?
               Azt, hogy egy darab földdel több lesz uralkodóházunk alatt. És mit nyerünk ezzel?
               Azt, hogy a törököt ellenségünkké tettük az orosz szövetséges miatt, akinek rettentő
               hatalma nemsokára magunknak is a fejünkre fog nőni… József még a gonosztevőket sem
               engedi megöletni, hogyan hurcoltatja tehát a mészárszékre ártatlan alattvalóit, hogy
               zsírjukból oly mécset tápláljon, melynek neve: hiú dicsvágy?”</p>
            <p>
               <hi>II. József</hi> maga is olvasta ezt a röpiratot; már akkor súlyos
               beteg volt: vért hányt. De sem saját baja, sem népeinek panasza nem változtatott
               akaraterején.</p>
            <p> Válasza mindezekre megtalálható a nassaui herceghez írott levelében.</p>
            <p> „Tavasszal seregeim dolga lesz Bendert bevenni, s a Duna bal partján annak
               torkolatáig előnyomulni; a jobb parton Nándorfehérvárt foglalom el, s megszállom
               Szerbiát. Augusztusig valamennyi Duna-parti várat elfoglalok. Ha a nagyvezér elém
               áll, kénytelen lesz velem megütközni, akkor azt tönkreverem. Októberben kongresszust
               tartok, melyben az ozman békét fog kérni. Ennek megkötésében a karlovici és
               passzarovici békekötések lesznek az irányadók, Moldva egy részét magamnak tartom:
               Krímia Oroszországnak marad, Oczakownak le kell rontatnia. Svéd Károly Kurland
               hercegévé, a florenci nagyherceg római királlyá leend. Ekkor aztán általános béke
               lesz egész Európában.”</p>
            <p> S amit e levelében feladatául kitűzött, az mind be is teljesült kivéve a béke
               vívmányait – a harctéren <hi>Laudon</hi> megverte a törököket, s még
               egyszer visszafoglalta Belgrádot. <hi>Coburg</hi> herceg a muszkával
               egyesülten a Havasalföldön, Martinyesztye mellett tíz óráig tartó ütközetben
               tönkreverte a nagyvezért, ki zászlóit, ágyúit, egész táborát ottveszté. Nagyszámú
               magyar tábornok neve ragyog a győztes sereg vezéreinek sorában. Nándorfehérváron a
               magyarok 456 ágyút ejtettek birtokukba. Kedvetlenül ment bár a táborba; de ha egyszer
               ott volt, vitézül harcolt a magyar. Ezen napoknak hangulatát jellemzik az akkor
               keletkezett harci dalok, miket még e század közepén is lehetett hallani:</p>
            <p>
               <hi>„Hát fiaim, ti vitéz nevetek – Rablánccal váltjátok-e fel?”</hi>
            </p>
            <p> És az ostrom alatti dal:</p>
            <p>
               <hi>„Faladat rontom bontom, haragom tetejébe kiontom!”</hi>
            </p>
            <p> S végül a diadalinduló:</p>
            <p>
               <hi>„Már Belgrád a mi várunk! Víg táncot benne járunk: Oda a török
                  ereje: Nem úgy, mint most esztendeje: Szegény feje!”</hi>
            </p>
            <p> De mindezen győzelmek nem csillapíták le a belső forrongást.</p>
            <p> S ez nemcsak Magyarországon volt így: egész Európa alatt megmozdult a föld. <hi>Belgium</hi> nyílt lázadásban tört ki az osztrák császár ellen,
               akinek seregeit határain túl vonulni kényszeríté. <hi>Franciaországban</hi> kitört a nagy francia forradalom: a nép elfoglalta a
               Bastille-t, s a király és neje: <hi>II. József</hi> nővére nem voltak
               jobbak koronás foglyoknál. Maga <hi>II. József</hi> pedig az óramutató
               kérlelhetetlen pontosságával érzé közeledni halálát.</p>
            <p> Akaratereje még szigorúan állni kényszeríté, mind a fegyverek, mind az eszmék
               csatamezején: de testi ereje már össze volt törve.</p>
            <p> A magyar nemzet ellenállása győzött.</p>
            <p> Tízévi kínos küzdelem után átlátta <hi>II. József,</hi> hogy minden
               ábrándja álomkép volt: semmi sem valósult meg belőle. Utolsó elhatározása méltó volt
               nagy jelleméhez. 1790-iki január 28-ikán kelt királyi rendeletében az összes
               megyékhez minden eddigi intézkedéseit megsemmisíti és visszavonja, s az ősi
               alkotmányt helyreállítja.</p>
            <p> Csak két rendeletét tartja épségben: a protestánsok szabad vallásgyakorlatát s a
               jobbágyok szabad költözését illetőket.</p>
            <p> Ugyanazon rendeletében <hi>Szent István koronájának</hi>
               visszaszállítását Magyarországba is elrendeli.</p>
            <p> Az volt az országos riadal, midőn e szent ereklyét a koronaőrök és a magyar gárda
               hat vitéze kíséretében Bécsből Budára hozták! Egy szakadatlan láncolat ujjongó
               népségből szegélyezte az egész utat végtől végig. A megyék tisztelgő bandériumai
               kísérték azt egyik határtól a másikig; a céhek zászlóikkal vonultak ki eléje; nappal
               virágokkal, éjszaka fáklyákkal. Harangzúgás, ágyúdörgés vegyült az egetverő „éljen a
               magyar szabadság!” kiáltással. Harmadnap érkezett le a magyar korona Budapestre, ahol
               a vár fokáról ötszáz ágyúlövés fogadta. A transparenseken, mik a főurak palotáit
               ékíték, e szavak lángoltak: <hi>„Napunk virradása. Egünk derülése.
                  Törvényünk ereje. Szabadság épsége. Nemzetünk élete.”</hi> S a megyék a szent
               korona őrzésére azontúl egy-egy zászlóalj nemesi sereget rendelének.</p>
            <p> De már az nem adatott meg <hi>II. Józsefnek,</hi> hogy ezt az
               imádattal környezett ereklyét fejére tehesse. Életmécsének kanóca gyorsan égett
               lefelé. 1790. február 13-ikán már a halotti szentségeket is fölvette. Kedvelt
               orvosától, <hi>Guarintól,</hi> őszinte nyilatkozatot kért, s az
               könnyezve mondá meg neki, hogy napjai meg vannak számlálva. Még az utolsó napon is az
               országlás gondjaival foglalta el magát.</p>
            <p> Végnapján így szólt: „Óhajtanám, hogy ezt írják sírkövemre: Itt nyugszik egy
               fejedelem, ki minden jó és tiszta szándékai mellett is elég szerencsétlen volt azt
               látni, hogy minden tervei meghiúsulnak.”</p>
            <p> Ezzel a keserű érzéssel hunyta le szemeit.</p>
            <p> Ha ismerte volna azt a nemzetet, amely fölött uralkodik: testben sokáig élhetett
               volna, dicsősége szellemében örökké.</p>
            <p> Fennmaradt utána az az örök tanúság: hogy a magyar nemzet erősebb, mint a világnak a
               legnagyobb embere is, s aki magát vele ellentétbe helyezi, annak el kell múlnia – a
               jelenben úgy, mint a jövőben.</p>
         </div>
         <div type="chapter">
            <head>Benyovszky Móric</head>
            <p>
               <hi>Benyovszky Móric,</hi> aki mint világutazó, európai hírnevet vívott
               ki magának, méltó arra, hogy a magyar nemzet történelmi alakjai között
               fölemlíttessék. Atyja magyar tábornok volt, kinek oldalánál már mint gyermek részt
               vett a hétéves háborúban, s három derék ütközetben tüntette ki magát. Szülőinek
               hirtelen meghaláloztával az oldalrokonok elfoglalták az ő atyai birtokát; az akkori
               magyarországi jogviszonyok mellett ez rendes dolog volt. Hanem azután az is rendes
               volt, hogy az ősi házából kizavart örökös a birtoklókat erőhatalommal verje ki ősi
               birtokából. Így tett az ifjú <hi>Móric</hi> is<hi>.</hi>
               Ezért a kivert rokonok feljelenték a bécsi udvarnál, mint lázadót, s elfogatási
               parancsot eszközöltek ki ellene, ami elől ő Lengyelországba menekült, ahol egy
               lengyel sztaroszta nagybátyja lakott; ez őt fiává fogadta és nagy birtokait
               ráhagyta.</p>
            <p> A lengyel birtokokkal azonban lengyel kötelességek is jártak. Az ifjú <hi>Benyovszky</hi> nagybátyja akaratából a tengerészeti pályára
               készült, s már éppen egy nagy kelet-indiai útra vállalkozott, amidőn a nagybátyja
               meghalt, s örökösének a nagy birtokkal együtt azt a zászlót is át kellett venni, mely
               a hatalmas előd dandárát vezette.</p>
            <p> A szerencsétlen lengyel nemzet fiai teljesen össze voltak veszve egymás között. A
               protestánsok és az óhitűek <hi>„dissidensek”-</hi>nek nevezték magukat.
               Ezeket a lengyel országgyűlés megfosztotta az alkotmányos jogoktól a valláskülönbség
               miatt. A dissidensek e jogaik elkobzásáért hitsorsosaikat hívták segélyre, a
               protestánsok a németeket, az óhitűek az oroszokat. Az oroszok hadsereggel jöttek be
               az országba, s az ő szuronyaik védelme alatt lett megválasztva királynak a lengyel
               országgyűlésen <hi>Ponyatovszky Szaniszló</hi> s ugyanott törvénybe
               iktatva a protestánsok és óhitűek szabadsága.</p>
            <p> Ez ellen csinálta a lengyel nemesség egy része a <hi>„bári
                  confoederatiót”.</hi>
            </p>
            <p> A lengyel alkotmány szerint „joga” volt a vármegyéknek confoederatiót csinálni az
               országgyűlés határozatai ellen.</p>
            <p> A dissidensek részén volt az igazság; hanem azért ők árulók voltak saját hazájuk
               ellen; a templomajtón keresztül bocsátották be hazájukba az örök ellenséget: a
               vallásszabadságot megvették láncok árán.</p>
            <p> Ezeknek leküzdésére s az oroszok kiűzésére alakult a bári confoederatio, melynek
               zászlói alá Benyovszkynak is fel kellett esküdni.</p>
            <p> Ezalatt megházasodott, magyar nőt vett el; azonban a becsület erősebb volt, mint a
               szerelem; mikor zászlója alá hívták: odahagyta családi tűzhelyét, és sietett a
               csatatérre.</p>
            <p> Ebben a hadjáratban mint a legtehetségesebb hadvezérek egyike tüntette ki magát.
               Rövid időn réme lett az orosz hadaknak; többször megsebesült, el is fogták: újra
               felgyógyult. Kiszabadult, s folytatta a harcot.</p>
            <p> Ekkor maga a bári confoederatio is összeveszett egymás között: a nemzeti hadsereg is
               két részre szakadt; az egyik átvonult a Moldván, a török hadsereg oltalma alá; a
               másik tovább harcolt. Benyovszky ezzel maradt; s még ekkor tönkreverte a grodeki
               ütközetben <hi>Izmailow</hi> orosz tábornok hadát.</p>
            <p> Azonban a lengyel sereg egyre fogyott, az orosz egyre szaporodott; egy végső
               csatában <hi>Benyovszky</hi> tizenhét sebet kapott, s orosz fogságra
               került. Egy vasdarab a lábszárát zúzta össze. Ettől fogva ez a fél lába rövidebb
               lett, mint a másik. S ezzel a sánta lábbal utazta körül a földet és harcolt és
               diadalmaskodott férfikarokon és női szíveken.</p>
            <p> „Nem a lengyel nemzetért harcolt ő – nem is a dicsőségért – hanem a
               népszabadságért.”</p>
            <p> Benyovszkynak fényes ígéreteket tettek az oroszok, midőn legelsőben foglyul
               ejtették. Lehetett volna gazdag úr, hadvezér a kegyteljes cárnő alatt. És ő ahelyett
               választotta a szabadsághősök sorsát, akiknek díszruhája a fegyvertépte rongy,
               érdemrendjeik a sebhelyek: palotájuk a börtön, hírnevük a kigúnyoltatás.</p>
            <p> A nehéz sebekből vérző foglyot az orosz kormány Szibériának legszélső keleti
               tartományába, <hi>Kamcsatkába</hi> szállíttatá. Sebei ráértek azalatt
               begyógyulni: a rettenetes út európai Oroszországon, s aztán az ázsiai néptelen
               sivatagokon keresztül eltartott egy esztendeig, míg eljutott néhány orosz
               fogolytársával együtt arra a tájára a földtekének, ahol az egyedüli vontató állat a
               kutya.</p>
            <p>
               <hi>Ochocktól Kamcsatkáig</hi> tengeren utaztak: rozoga vitorlás hajón,
               részeg kapitány, kormányos és hajóslegénységgel. Az utolérő viharból csupán
               Benyovszky tengerészismerete menti meg a hajót, ki az ittas kapitány helyett átveszi
               a vezényletet.</p>
            <p> Kamcsatka akkori fővárosába, <hi>Bolsereckbe</hi> megérkezve,
               egyszerre megnyeri az ottani orosz száműzöttek rokonszenvét; akikkel rögtön
               összeesküvést kezd a lehetetlennek látszó megszabadulásra. Ez összeesküvésben nagy
               szerepet játszik a kamcsatkai kormányzó leányának <hi>Benyovszky</hi>
               iránt támadt szerelme, ki kedvesét, majdan vőlegényét titokban mindenről értesíti,
               ami a várban történik. <hi>Afanázia</hi> még azután is hű marad <hi>Benyovszkyhoz,</hi> amikor annak egy vetélytársa a kormányzó előtt
               elárulja az összeesküvést, s a leánya előtt Benyovszkynak nős voltát. <hi>Benyovszky</hi> egy vakmerő éjjeli rohamban elfoglalja száműzött
               társaival a várat fegyveres kézzel, amely tusában a kormányzó, <hi>Afanázia</hi> atyja is elesik. Ekkor a száműzöttek elfoglalva a kormányzónak egy
               hajóját, azt felszerelik ágyúkkal, élelemmel, s kiszabadítják a befagyott kikötőből.
               A városban letelepült ezernyi kozákságot azzal teszik tehetetlen nézővé, hogy
               feleségeiket, leányaikat bezárják a templomba, s azzal fenyegetőznek, hogy rájuk
               gyújtják a faházat, ha menekülésüket meg akarják gátolni. Így vonulnak ki ágyúk
               üdvlövései mellett a tengerre. Hetven száműzött, akik közül <hi>Benyovszkyn</hi> kívül egy sem volt tengerész. Egy lengyel kivételével mind
               oroszok voltak.</p>
            <p> S ezzel a rozzant vitorlás hajóval, ezer viszontagság, elemek harca, emberek rossz
               szenvedélye, bajtársak lázadása között: éhséget, betegséget tűrve utaznak végig az
               aleuti szigetcsoporton, elvergődve <hi>Japánba,</hi> majd Formoza
               szigetére, a chinai partokra, s legvégül <hi>Madagascar</hi> szigetére.
               Ott <hi>Benyovszky</hi> hadvezéri tehetségével segít az uralkodó fajnak
               leverni támadó ellenségeit; ezért a hálás nép megválasztja királyának.</p>
            <p> Ha akkor ottmarad, bízvást megalapíthatta volna a dynastiáját; de őtet hazavonta
               szíve: Európába; elhagyott hitvese után: akit áldott állapotban felejtett, midőn a
               harcmezőre elindult. Gyermekét kívánta látni. Ezért egy európai hajóval
               hazavitorlázott Európába. Franciaországba ment, <hi>XV. Lajos</hi>
               szolgálatába állt, ki őt tábornokká nevezte ki, s bárói rangra emelte. Ide hozatta el
               nejét és gyermekét is.</p>
            <p> Midőn azonban <hi>Mária Teréziának</hi> a harcai megújultak a
               porosszal, kilépett a francia szolgálatból, s a magyar királynak ajánlotta fel
               kardját. <hi>Mária Terézia</hi> tudta méltánylani <hi>Benyovszky</hi> tehetségét, s rábízta az I. székely huszárezredének vezényletét.
               E huszárezred élén <hi>Benyovszky</hi> fényes haditetteket vitt végbe,
               amelyek jutalmául <hi>Mária Teréziától</hi> a grófi rangot nyerte.</p>
            <p>
               <hi>II. József</hi> uralkodása alatt egy nagy eszme szülemlett <hi>Benyovszky</hi> lelkében: <hi>Fiumét,</hi> a<hi> Mária Terézia</hi> által Magyarországhoz csatolt tengerparti várost
                  <hi>világkereskedelmi kikötővé</hi> alakítani át.</p>
            <p>
               <hi>II. József,</hi> úgy látszik, hogy ezt a tervet felkarolta; mert a
               maga részéről ennek mintegy kiegészítő tartozékát dolgozá ki egy <hi>Budapestet Fiuméval összekapcsoló csatorna tervezetében.</hi> Ennek a csatornának
               Promontoron alul kiindulva, a Balatonon keresztül, a Zala folyó mentén a Drávával
               összekötve kellett volna Fiumét érintenie. Nevezetesebb akadályt csak a Karst
               hegységének áttörése képezett volna; de a jóváhagyott terv és a szükséges tőkepénz
               már készen volt. – Mi lehetett volna Budapestből, ha annak már egy század előtt
               egyenes összeköttetése lett volna az Adriai-tengerrel, hogy kisebb tengeri
               kereskedelmi hajók egyenesen a budapesti kikötőbe jöhettek volna fel
               árucikkeikkel!</p>
            <p> És ez az egész nagyszerű terv, melyet az akkori mindenttevő miniszter, <hi>Kaunitz</hi> is teljes befolyásával pártfogolt, meghiúsult az akkori
               magyar dicasteriumok makacs ellenállásán. A magyar állambölcsek azon a véleményen
               voltak, hogy ha egy ilyen csatorna szeli végig az országot egész a tengerpartig,
               akkor a magyar gabonát mind ki fogják hordani a külföldre, s idebenn az országban
               éhínség támad.</p>
            <p> Pedig annak a csatornának a megteremtésénél se pénzben, se embererőben nem kellett
               volna nagyobb áldozat, mint amennyit a helyette támadt másik vállalat, a török háború
               elemésztett.</p>
            <p> E nagyszerű terv meghiúsulta után <hi>Benyovszky</hi> búcsút vett
               hazájától, s elbúsultában visszament <hi>Madagascarba,</hi> ottani hű
               alattvalói fölötti uralkodását folytatni. Ott azután egy francia ágyúgolyó befejezte
               tettekben éppúgy, mint eszmékben gazdag pályafutását.</p>
            <p> El kell ismernünk, hogy egyike volt kora és nemzete legnevezetesebb alakjainak.</p>
         </div>
         <div type="chapter">
            <head>Magyar jakobinusok</head>
            <p>
               <hi>II. József</hi> rendeleteinek visszavonásával s utána bekövetkezett
               halálával újra fölébredt a régi nemzeti szellem. Sajnos, hogy a „nagyon is régi”
               szellem. Nem a<hi> Rákóczyak, Bocskayak</hi> szabadság után törekvő
               szelleme; hanem a Garák, Újlakiak, Zápolyák oligarchikus hatalmaskodása. A hatalom
               kiesett a császár kezéből, de nem azért, hogy az egész nemzetre szálljon, hanem hogy
               darabokra törve, az uraskodó rendek megosztozzanak cserepein. A császár megszűnt
               zsarnok lenni, s helyette a nemesség lett a zsarnok.</p>
            <p> A német nyelvet kiküszöbölték; de egyúttal a polgári osztálynak hivatalképességét
               is. A jobbágyok sorsának is vissza kellett romlani a Dózsa-lázadás utáni
               rabállapotra; ezt sürgette igen sok megye. A nemesség hatalmaskodása annyira
               elkeserítette a királyi városokat, hogy azok felírtak a királyhoz, hogy nekik nem
               kell az egész alkotmányos szervezet, inkább tűrik az uralkodói absolutismust. A
               szerbek pedig saját congressusokon, katonai vezetőik jelszavára, nyíltan felmondták a
               hazafiúi összetartozást a magyar nemzettel.</p>
            <p> A trónra került királynak, <hi>II. Lipótnak</hi> pedig csaknem
               ugyanazon elvei voltak, amelyek <hi>II. Józsefet</hi> vezették.
               Csakhogy ő alkotmányos úton szándékozott azokat érvényre juttatni.</p>
            <p> A francia forradalom egész Európát megrendítette: a népfenség, az emberi jogoknak
               mindenkire kiterjesztése, a nemesi előjogok eltörlése hódító erővel bíró jelszavak
               valának. Csakhogy mindezek számára még azon időkben Magyarországon nem volt
               előkészítve a közszellem.</p>
            <p> Csupán egy kis csoport, olvasott, művelt lelkű férfi lelkében találtak e hatalmas
               eszmék visszhangra, akiket történelmünk <hi>„magyar jakobinusok”</hi>
               címen jegyzett fel.</p>
            <p> Ezeknek a vezére volt <hi>Martinovics Ignác.</hi>
            </p>
            <p>
               <hi>Martinovics</hi> egy pesti kereskedő fia volt, kit szülői
               gyermekkorában a ferenciek szerzetébe adtak. De a lángelméjű ifjúnak sehogy sem
               tetszett a kolostori élet. A tanulásra volt módja elég, s azt föl is használta: a
               classikusokon kívül minden művelt európai nyelvet elsajátított, később a szerb
               nyelvet is; s széles körű tudományos képzettséget szerzett, melyben kedvenc tárgya
               látszott lenni a vegyészet. Ezt még abban az időben előkelő emberek mint
               aranycsinálás mesterséget kegyelték.</p>
            <p>
               <hi>Martinovicsot</hi> éppen a zárdai élet vezette a szabadság
               szeretetére. Látnia kellett a budai zárdában azokat az iszonyatos föld alatti
               börtönöket, amelyekbe a barátok azon társaikat elzárták, akik elöljáróik ellenében
               legkisebb engedetlenséget követtek el: s azokat ott éveken át elkínozták, némelyik
               holtig ottveszett. <hi>Martinovics</hi> ez iszonyú emberkínzást
               följelenté <hi>II. József</hi> császárnak. Az uralkodó szigorúan vette
               a vizsgálatot, s a feladó <hi>Martinovicsot,</hi> ki a szerzetből
               kilépett, kinevezte Lembergbe tanárnak, ahol az állami főiskolában bölcsészetet
               tanított.</p>
            <p>
               <hi>II. József</hi> halála után <hi>II. Lipót</hi> vette
               pártfogása alá <hi>Martinovicsot,</hi> kit annyira megkedvelt, hogy
               udvarához fogadta, kinevezte őt physikai múzeuma igazgatójává, s császári tanácsos
               címmel ruházta fel.</p>
            <p>
               <hi>II. Lipót</hi> elvei alaptételeikben hasonlítottak <hi>II. Józseféhez,</hi> csakhogy ő, aki előbb olaszok felett
               uralkodott, megtanulta ott, hogy hatalomszóval, erőszakkal egy szabadsághoz szokott
               nemzetet megváltozásra kényszeríteni nem lehet.</p>
            <p> Erre a gyökeres átváltozásra pedig nagy szüksége volt a magyar nemzetnek.</p>
            <p> Az a kor lejárt, amelyben csak egy kiváltságos osztály birtokolta a polgári jogokat.
               Képtelenség volt maga az eszme is, hogy az ország leggazdagabb, legvagyonosabb
               néposztálya adót ne fizessen, s ugyanő, bárha legvitézebb, ne katonáskodjék; de a
               gyakorlati életben még sürgősebbé lett téve az egész európai helyzet által e visszás
               állapot megszüntetése.</p>
            <p> Egész Európában nagyszámú állandó hadseregek szerveztetének: a lőfegyver és a hadi
               gyakorlottság többet ért a vitézségnél; a kereskedelem gyámolítására utakat kelle
               készíteni, a közművelődés emelésére iskolákat teremteni. Ehhez mind pénz kellett.</p>
            <p> Nagyon valószínű, hogy midőn <hi>II. Lipót</hi> egyedül bezárkózott
                  <hi>Martinoviccsal</hi> vegyészi műhelyébe; ezt a nemét az <hi>„aranycsinálásnak”</hi> tették kísérleteik tárgyává. Hogy <hi>Martinovics</hi> több volt <hi>II. Lipót</hi> királyra
               nézve a physikai múzeum őrénél, azt bizonyítja azon fontos küldetés, mellyel őt
               felruházta, midőn 1792-ben Franciaországba küldé <hi>XVI. Lajoshoz.
                  –</hi> Már akkor harmadik évében volt a francia forradalom; de még a trónt nem
               forgatta fel.</p>
            <p>
               <hi>Martinovics</hi> a rábízott küldetést oly diplomatai ügyességgel
               végzé el, hogy visszatérte után jutalmul a szászvári apátságot nyerte. – De már e
               jutalmat nem a régi pártfogója, <hi>II. Lipót</hi> adta neki, hanem <hi>I. Ferenc. – II. Lipót</hi> hirtelen meghalt. – Azt állítják, hogy
               maga készített magának valami izgató szert, amibe két nap alatt belehalt. <hi>I. Ferencnek</hi> azonban tudnia kellett a titkos megbízatásról,
               melyben <hi>Martinovics</hi> eljárt.</p>
            <p> Azonban egyebet is megtudtak felőle. Azt, hogy Párizsban léte alatt a jakobinusok
               főnökeivel összeköttetésbe lépett.</p>
            <p> Még akkor, hogy <hi>Martinovics</hi> barátkozott velük, a jakobinusok
               csak elméletben voltak félelmesek; de mire hazakerült, már akkor az „elv fegyverben
               állt”. Megtörtént a francia háborúüzenet, s azt nyomban követte a háború. Az osztrák
               hadvezér, <hi>Brunswick</hi> herceg eleinte győzött a francia seregek
               fölött, s diadalmámorában olyan fennhangon tartott manifestumot külde a párizsiakhoz,
               hogy azok erre még jobban feldühödtek, s most már a királyuk ellen fordultak, mint
               akinek védelmére tört be Franciaországba az osztrák hadsereg. A francia törvényhozó
               testületben egyszerre a jakobinusok ragadták magukhoz a hatalmat, s kezdetét vette a
               rémuralom. Szeptember hóban a börtönre hurcolt nemeseket lemészárolták. Fel lett
               állítva a <hi>nyaktiló,</hi> mely egy nap sem pihent emberirtó
               munkájában. <hi>Brunswick</hi> herceget pedig a francia fővezér, <hi>Dumouriez</hi> a maga hirtelen gyűjtött újonchadával, ahogy jött,
               úgy kiverte Franciaországból.</p>
            <p> A valmyi és jemappes-i diadalok után a francia nemzetgyűlés eltörölte a királyságot,
                  <hi>XVI. Lajost</hi> perbe fogta, halálra ítélte és lenyakaztatá. A
               kihullott királyvér azután egész tengerét a vérnek idézte maga után: a francia
               republikánus seregek a csatatéren verték a külellenséget; míg a jakobinusok a belső
               ellenség vérében dobzódtak: papot, nemesembert, okos embert, mind halomra
               öldösve.</p>
            <p> A következő két évben ugyan az osztrák fővezér, Koburg herceg ismét előnyöket vívott
               ki a franciák fölött; de a vége a hadjáratnak mégiscsak az lett, hogy a republikánus
               seregek még Belgiumból és Hollandból is kiverték az összes ellenük szövetkezett
               sereget, s Hollandból is köztársaságot csináltak: odahaza pedig <hi>Robespierre</hi> vérbe fojtotta el a vendée-i ellenforradalmat, a lyoni lázadást,
               s utoljára magát a királynét, <hi>Marie Antoinette-</hi>et is
               kivégezteté. A megölt francia királyné nagynénje volt <hi>I.
                  Ferenc</hi> királynak.</p>
            <p> Meg lehet érteni, hogy Bécsben, Budán minő hangzása volt tehát ennek a névnek: <hi>„jakobinus”.</hi>
            </p>
            <p> Nemcsak az udvaroncvilág, de maga a magyar nemesség is, mely a nemzetet képezte,
               rettegett e névtől.</p>
            <p> Maguk a <hi>„patriotáknak”</hi> nevezett haladáspártiak és a
               szabadelvű főnemesek is megtagadtak minden közösséget a francia forradalmi
               irányzattal. Ők békés úton és csendesen óhajtották a magyar nemzetet megérlelni az új
               eszmékre.</p>
            <p> S a<hi> magyar jakobinusok</hi> valóban nem képeztek valami
               veszedelmes pártot. Hiányzott náluk az, ami a francia forradalmároknak csodaerőt
               kölcsönzött: egy nagy főváros népe. A pesti és budai jámbor polgárokkal nem lehetett
               forradalmat kezdeni.</p>
            <p> Már <hi>II. Lipót</hi> behozta Ausztriába és Magyarországra a <hi>titkosrendőrséget.</hi> Gróf <hi>Saurau</hi> volt a
               kémrendszer főnöke. Ezzel a készülékkel mindent megtudtak Bécsben, ami idelent zárt
               ajtók mögött lett mondva.</p>
            <p> Hát még ami nyilván történt? Hogy <hi>Zágrábban</hi> egy álarcosbál
               alatt egy guillotint hordtak körül ezzel a felirattal: <hi>„Le a
                  vagyonosokkal! Éljen a szabadság! Éljen a köztársaság!”</hi> S húsvét reggelén, a
               piac közepén egy szabadságfa volt felállítva, hegyében a veres phrygiai süveggel s e
               feliratú zászlóval: <hi>„Éljen a szabadság és egyenlőség!”</hi>
            </p>
            <p> A magyar jakobinus párt főbb vezértagjai ezek voltak:</p>
            <p>
               <hi>Hajnóczi József.</hi> Erről azt írja Kazinczy, hogy nagy tudományú
               s képzelhetetlen munkásságú férfi volt: láng volt a lelke; a francia revolutióban élt
               testestül-lelkestül, s abban élt volna, ha nem egy aszódi lutheránus papocskának a
               fia, hanem egy herceg Eszterházy- vagy Illésházy-családból való lett volna is. A
               francia demokrataságot egész a cynismusig vitte: királyi tanácsos s udvari kamarai
               titkár létére foltozott ruhában járt, s gyönyörködött benne, ha a bársonyban járókat
               megszégyeníthette. A francia revolutióról naplót vitt. A hazát, nemzetet rajongón
               szerette.</p>
            <p>
               <hi>Laczkovics János,</hi> bajnoki termetű, büszke lélek, a török
               háborúban többször kitüntette magát vitézsége által, de még inkább híressé lett azon
               beadványa által, melyben az 1790-iki diaetát felhívja, hogy a magyar ezredeket
               szabadítsák meg az idegen tisztektől, s hozzák be náluk a magyar vezényszót. Amire az
               lett a válasz, hogy tiszti rangjától csúfosan megfosztották. Ettől fogva
               kérlelhetetlen ellensége lett mindennek, ami udvaronc, nemes és pap. Egyik levelében
               azt írja a magyar nemesről, hogy az <hi>„csak kancsó és pipa mellett
                  insurgál, s akkor is a parasztnak a költségén, s annak lovát veszi el”.</hi>
            </p>
            <p>
               <hi>Laczkovics</hi> jártas volt az európai irodalomban, s maga is írt
               egy munkát <hi>„Magyarország állapotáról”,</hi> melyben irgalom nélkül
               ostorozza a nemeseket és a papokat s az elnyomatást gyáván tűrő polgárokat és
               parasztokat. Így szól egy helyütt: „Kettő szükséges a forradalomra: szellemi
               felvilágosodás és a nép nagy elnyomása. Az első sebes léptekkel közelít, a másikról
               untig gondoskodnak a főpapok és mágnások. De nemsokára a dolognak új rendje álland
               be. Ha csak minden szabad nemzetet ki nem irtanak, minden könyvet meg nem égetnek, a
               könyvnyomókat és árusokat és az újságírókat, kik a szabad nemzetek történeteit
               hirdetik, meg nem gyilkolják, s végre Magyarországot a többi nemzetektől China
               falaival el nem zárják. – Jobb lenne a népnek jogait visszaadni, mielőtt azokat maga
               visszakövetelné. Alkottassék az országgyűlésen két tábla: a felső a mágnások és
               nemesek, az alsó a polgárok és parasztok számára. A főpapok zárassanak ki az
               országgyűlésből s minden polgári hivatalból, s utaltassanak híveik legeltetésére.
               Vétessenek el tőlük a jószágok, s láttassanak el illő évdíjakkal. Minden vallású
               lelkészek egyaránt fizettessenek a közpénztárból. A közterhek minden rendbeliekre
               egyformán vettessenek ki. Az igazságszolgáltatás gyorsíttassék, a bírák egyedárúsága
               töröltessék el. Az alkotmány rendszere javíttassék meg. A művészetek, ipar és
               kereskedelem gyarapíttassanak. A hivatalok betöltésében ne legyen semmi tekintet
               vallásra, születésre, osztályra.”</p>
            <p> Mindezek olyan elvek, melyek (egynek kivételével) mai nap uralkodnak az országban, s
               mindenki meg van nyugodva az uralmukban. És a múlt század végén még ezekért azt
               kiáltották azoknak apostolaira: „Feszítsd meg!”</p>
            <p> A negyedik volt <hi>Szentmarjay Ferenc,</hi> az alkancellár titkárja:
               huszonöt éves ifjú. Antinousi szépségű alak, mely büszke, délceg lelket s
               Montesquieu, Rousseau olvasása által művelt szellemet takart.</p>
            <p> Ezek voltak a magyar demokraták titkos társulatának megalapítói.</p>
            <p> Mi volt e társulatnak a célja? Arról nem tudni semmit. Minden irat, ami működésükre
               vonatkozott, el lett égetve; csak az igazságtalan ítéletek maradtak fenn, ráfogott
               állításaikkal. Két munka jelent meg e hírhedett esetről, az egyik egy névtelen
               szerzőtől: <hi>„Der Majestätsprocess in Ungarn 1795.”</hi> Ennek minden
               példányát megsemmisíték; a másik: <hi>„Historia Jacobinorum in
                  Hungaria”,</hi> Szirmay Antal udvari tanácsostól; erre a börtönéből kiszabadult
                  <hi>Kazinczy Ferenc</hi> azt mondá, hogy „jaj volna az emberiségnek,
               ha minden történet így íratnék meg, mint ez, mert akkor a történet nem volna más,
               mint szövedéke szándékos és nem szándékos hazugságoknak”.</p>
            <p> Annyit tudni felőlük, hogy két <hi>„polgári kathekhizmust”</hi>
               szerkesztettek, egyiket a<hi> „reformatorok”,</hi> másikát a <hi>„polgár és ember”</hi> titkos társulatának számára. De ezeknek a
               kathekhizmusoknak a szövege még a pörirataikban sem található fel.</p>
            <p> Meg nem kísértettek semmit: a szándékért lettek üldözve.</p>
            <p> Az üldözés Bécsben kezdődött meg, ahol több kiváló egyéniséget fogtak el 1794.
               július havában, azok között <hi>Riedl</hi> hadnagyot, a császár
               tanítóját. Azokat ott kínvallatás alá fogták.</p>
            <p> Augusztus 13-án aztán Budapesten kezdték meg az éjjeli elfogatásokat. Legelőször <hi>Hajnóczyt, Szentmarjayt</hi> és <hi>Laczkovicsot</hi>
               hurcolták ki az ágyából, s néhány nappal később <hi>Martinovicsot</hi>
               és gróf <hi>Sigrayt.</hi> Mindezeket Bécsbe vitték fel, s ott állíták
               törvény elé.</p>
            <p> A bécsi bíróság csupa németekből volt összeállítva, elnökei <hi>Perger</hi> gróf rendőrminiszter és <hi>Saurau.</hi>
            </p>
            <p> Pest megye közgyűlésén a rendkívüli erőszakos bebörtönzések nagy ingerültséget
               gerjesztének: a megye felírt a királyhoz, követelve az elfogottaknak magyar bíróság
               elé állítását.</p>
            <p> A bécsi kormány novemberig ott-tartotta a foglyokat, akkor <hi>Thugut</hi> miniszter elgondolá, hogy minek terhelje ő a gyűlölettel a német
               urakat, mikor a magyarokat is felhasználhatja az elérendő célra? S visszaküldte a
               foglyokat Budára.</p>
            <p> Itt azután elég alkalmuk lett azoknak megkeserülni a hazai földön való
               bebörtönöztetést. Mindannyian a szoba közepére lettek leláncolva; soha a szabadba ki
               nem bocsátották őket, gyertyát nem adtak nekik: életük nyomorúságos volt, s aki
               panaszkodott, azt bottal verték.</p>
            <p> És egyúttal megkezdődtek országszerte a befogások: több mint hatvan, az előkelő
               osztályhoz és az intelligens fiatalsághoz tartozó embert fogtak össze, a legtöbbet
               puszta gyanúra.</p>
            <p> A per vezetése <hi>Németh János</hi> királyi ügyészre volt bízva, ki
               az ország leggazdagabb családjait szemelte ki, hogy azoknak a tagjait vonja bele a
               felségsértési perbe: egészen ártatlan embereket, akik, csakhogy a bebörtönöztetéstől
               szabaduljanak, busásan fizettek a főinquisitornak. <hi>Egy
                  Illésházy</hi> és egy<hi> Eszterházy</hi> gróf tízezer forinttal
               vásárolta meg magát az igaztalan kínzatás alól. Németh János ezt a nemét a
               jövedelemcsinálásnak jogosult <hi>„sportulá”-</hi>nak nevezte.</p>
            <p> A börtöni kínzatások alól két fogoly: <hi>Tódor</hi> és <hi>Králi</hi> akként szabadítá ki magát, hogy összetört üvegdarabokat
               nyelt el, s így ölte meg magát. Fodor József magát az elfogatás pillanatában
               agyonlőtte.</p>
            <p> Az elfogottak között voltak <hi>Kazinczy Ferenc,</hi> hazánk első
               íróján kívül <hi>Bacsányi</hi> író, <hi>Szentjóbi Szabó
                  László, Verseghy, Őz Pál</hi> jeles költők és <hi>Landerer</hi>
               nyomdász.</p>
            <p> A többiek is mind színe java az értelmiségnek: volt követek, tisztviselők, ügyvédek
               és minden vallásbeli papok.</p>
            <p> A csapás Magyarország intelligentiájának a fejére volt mérve. Kazinczy azt mondja
               róluk: „Sehol sem lehetett volna akkoron műveltebb szellemeket, jelesebb, finomabb,
               geniálisabb társaságot találni, mint a budai ferencesek zárdájában, hol a foglyok
               elzárva valának. Van-e magyar, ki ama falakra könnyek nélkül emlékezzék? Bennük
               nemzetünk díszei ragadtattak el tőlünk.”</p>
            <p> A vádlottaktól a védelem is meg lett tagadva. A vádló volt <hi>Németh
                  János</hi> ügyigazgató, s a védők ugyanennek a négy segéde.</p>
            <p> A vád akként hangzott, hogy az elfogottak borzasztó és veszélyes összeesküvést
               készítettek a királyi hatalom, a nemesség és alkotmány felforgatására, a vallás és
               polgári társaság kiirtására, hogy a lázadásnak a pesti István napi sokadalom
               alkalmával kellett volna kitörnie, s erre már roppant pénzösszeg és 300 ezer fegyver
               volt összegyűjtve. Többek között Kazinczy Ferencről is az volt állítva, hogy
               Nagykárolyban <hi>ötmillió frank francia pénzt</hi> osztott ki a nép
               között. A koholt terv szerint éjjel akarták a József kaszárnyát megtámadni, s az ott
               hadifogságban levő ezerötszáz franciát kiszabadítani s azokkal a fegyvertárat
               elfoglalni; végül a várost négy oldalán felgyújtani, a boltokat, házakat kirabolni s
               a nemeseket legyilkolni. Mindezek a rémmesék a bécsi hivatalos lapban ki voltak
               nyomatva.</p>
            <p> Tanúbizonyság nem volt ellenük semmi.</p>
            <p> Arra nem is volt szükség. Bécsből lejött az utasítás a pesti királyi táblához és
               hétszemélyes törvényszékhez, hogy a vádlottakat mind halálra kell ítélni.</p>
            <p> S Magyarország legfelsőbb két törvényszéke meghozta a demokratákra a halálos
               ítéletet. A bírák magyarok voltak, nem idegenek. A törvényszékek elnökei az ország
               legfényesebb nevű családjaiból valók.</p>
            <p> Menteni nem lehet az ítéletet: csak megérthetővé tenni, hogyan történhetett meg
               ilyen szörny-eset a szabadság, a jogszeretet országában?</p>
            <p> A francia forradalom vezetői, a jakobinusok, éppen abban az időben hurcolták
               nyaktiló alá a girondistákat: a legjobb, a legszabadelvűbb hazafiakat.
               Magyarországnak is voltak ilyen girondistái – kik erőszakos felforgatás nélkül
               akarták az országot szabadelvű irányba vezetni, az intézményeket reformálni. S ezek
               voltak a magyar jakobinusok bírái. Most az ő kezűkben volt a pallosnak a markolatja.
               Amilyen démoni hidegvérrel gyilkolta le a „fegyveres elv” Párizsban az ellenkező
               elvet, ölve az ellenfeleket, puszta gyanúra, védelem nélkül; éppen azzal a kegyetlen
               phlegmával emelte a pallost Budapesten a másik „fegyveres elv,” s az egyik áldozatért
               elhullott a másik áldozat: ártatlanul mind a kettő.</p>
            <p> Azok a patrióták, akik <hi>Martinovicsot</hi> és társait halálra
               ítélték, arra számíthattak, hogy a trón fel fogja bennük ismerni rendíthetetlen
               támaszait, s bennük ezentúl föltétlenül megbízva, szabad kezet ad nekik a reformok
               keresztülvitelénél. Nem gondolták meg, hogy a reactio nem ismer különbséget <hi>loyalis</hi> és <hi>rebellis</hi> „szabadelvűek”
               között. S a kormányon a reactio ült: <hi>Thugut</hi> személyében.</p>
            <p> A magyar patriótáknak azonkívül, hogy a főnemesség velük tartott, az is öregbíté a
               reményiket, hogy még az ifjú nádor, <hi>Sándor</hi> főherceg is nyíltan
               pártolta törekvéseiket, s hatalmas támasza volt e pártnak Bécsben.</p>
            <p> A szegény magyar demokratia volt az áldozatbárány, melynek a maga vérével kellett
               kiengesztelnie a magasok haragját a „választott nép” iránt.</p>
            <p> Mikor a legfelsőbb törvényszék kimondta a halálítéletet <hi>Martinovicsra,</hi> azzal végezte, hogy ő legyen a vérpadon a legutolsó, aki négy
               társa kivégzését végignézi. Tehát a törvényszék már <hi>előre</hi>
               tudta, mielőtt annak a másik négynek a periratait <hi>látta</hi> volna,
               hogy azokat is halálra fogja ítélni.</p>
            <p> A bécsi kormány azzal biztatta a magyar bírákat, hogy a király nagymértékben fogja
               gyakorolni megkegyelmezési jogát. A kegyelem végetti felterjesztésre pedig ez a
               határozat érkezett le Bécsből:</p>
            <p> „A kereseteket, melyek <hi>Martinovics,</hi> mint azon istentelen
               társulatnak, s a királyi felség üdve s méltósága ellen s az ország törvényes
               alkotmányának felforgatására célzó összeesküvésnek és támasztandó forradalomnak feje,
               s ugyanazon társaság négy alárendelt igazgatója, <hi>Hajnóczy,
                  Laczkovics, Szentmarjay</hi> és gróf <hi>Sigray</hi> ellen
               intéztettek, s az összes Curia ítéletei által ugyanazoknak a felségsértésben, vagyis
               perduellióban való elmarasztalásával bevégeztettek, avégből küldi vissza, hogy
               tekintve e bűn iszonyúságát, másoknak hasonló gonosz törekvésektől elrettentő példája
               végett is, a kegyelem meg nem adatván s a hétszemélyes táblának az ország törvényei
               szerint hozott ítéletei érvényükben fenntartatván, végrehajtassanak.”</p>
            <p> A kivégzés napján oly nagymértékű katonai intézkedéseket tettek, mintha a legnagyobb
               forradalom készülne kitörni – a száz év előtti Budapesten. Éjjel-nappal erős
               őrcsapatok járták be a várost, a terekre ágyúk voltak fölállítva, a lőportorony körül
               egy zászlóalj katonaság őrködött, s a háztulajdonosoknak meg lett parancsolva, hogy
               tűzoltáshoz való vizet tartsanak készen a házaikban. – Csúnya színjáték volt.</p>
            <p> Tízezer katona állt ki május 20-ikán reggel a vérmezőre éles töltényekkel
               fegyvereikben.</p>
            <p> Öt parasztszekéren hozták az öt elítéltet, kiknek a börtönben elcsigázott bozontos
               szakállú arcára még a jó barátok sem ismerhettek rá.</p>
            <p> Első volt <hi>Sigray</hi> gróf, kit a vesztőhelyre hurcoltak.
               Kislelkűen viselte magát itt is, mint fogságában: emiatt a bakó csak a harmadik
               csapásra tudta leütni a fejét. A közönség hangos átkozódása kísérte a
               rémjelenetet.</p>
            <p> Utána jött <hi>Szentmarjay,</hi> a lánglelkű ifjú, kit a királyi
               ügyész az utolsó óráig azzal biztatott, hogy kegyelmet fog kapni. Nyugodtan,
               szótlanul ment a homokra, letérdelt, és szótlanul várta be a halálcsapást.</p>
            <p> Annál dacosabban ment a vérpadra <hi>Laczkovics;</hi> a kísérőit
               siettetve, hogy gyorsabban menjenek: legyen minél előbb vége a mesének! A mellé adott
               pappal keveset törődött, csak a kísérő megyei hajdúval beszélt, ismerősei után
               tudakozódva; a néptömegen bátor tekintettel jártatta végig a szemeit, s fogolytársát,
               Hajnóczyt állhatatosságra biztatta: „Nem fáj a halál, bajtárs!” Mikor az ítéletet
               felolvasták, bíráinak fennhangon szemükre hányta, hogy meg voltak vesztegetve és
               embertelenek, s hozzátevé keserű nevetéssel: <hi>„Ugyan nem
                  szégyenlik-e a hazugságok ily nyilvános szövevényét a nép előtt felolvasni?”</hi>
               Mikor a katonasor által képzett négyszögbe lépett, már akkor két levágott fej hevert
               előtte: bajtársaié. „Csak egy pillanatnyi bátorságot!” – kiálta Hajnóczynak, s azzal
               gyorsan felhaladt a vérpad lépcsőin. A bakó le akarta vetkőztetni s a szemeit
               bekötni. Azt félretaszítá: „Többször néztem én a halálnak a szemébe, mint te a
               hátuljába!” A pap elkezdett imádkozni előtte: nem mondta utána az imádságot; hanem
               elkezdé hangosan recitálni Horác ódáját: „Justum ac tenacem propositi virum, Nec
               civium ardor prava jubentium, Nec vultus instantis tyranni. Mente quatit solida.”[52]
               – A bakó azt mondá, hogy igen szépen és érzékenyen imádkozott diákul, s lecsapta a
               fejét.</p>
            <p> Ennek merőben ellentéte volt <hi>Hajnóczy:</hi> éltében úgy, mint
               halálában. Azon vidámság és nyugalom, melyek az erénynek és léleknagyságnak
               ikertársai, utolsó percig sem hagyá el. <hi>„Ártatlanul halunk meg
                  –</hi> mondá –, az uralkodó párt szenvedélyének esünk áldozatul, s valóban nem
               méltó élni az emberiségnek ily mély romlottságában.” Kivégeztetése hajnalán még írt
               elnökéhez és mátkájához; de leveleit nem adták kézhez, hanem elégették. A mellé adott
               kálvinista tiszteletessel különféle bölcsészeti témákról beszélgetett. Ismerőseit
               köszönteté. Midőn a négyszögbe lépett, felismert egy katonát, kit alispán korában
               maga iktatott be, megkérdezte, hogy ismeri-e őt. Kérte, hogy köszöntse a rokonait, ha
               hazakerül, s mondja meg nekik, hogy nem volt gonosztevő, s hogy nyugodtan halt meg.
               Maga vetkőzött le, kérte a bakót, hogy ügyesen teljesítse kötelességét, s úgy halt
               meg, mint élt: szelíden, nyugodtan.</p>
            <p> Utoljára került a sor <hi>Martinovicsra.</hi>
            </p>
            <p> Ez az utolsó gonosz óráig folyvást remélt. Mindvégig azt állítá, hogy őt maga <hi>II. Lipót</hi> bízta meg, hogy dolgozzon ki egy alkotmánytervet
               Magyarország számára, melyben az elavult rendszer újra legyen szervezve, a dúsgazdag
               papság illő határok közé szorítva, az ország terhei a nemes és nem nemes osztályok
               között egyenlőn felosztva, az igazságszolgáltatás és politikai kormányzat megjavítva,
               s az arisztokratizmus hatásköre korlátozva. Ez állítását igazolta <hi>II. Lipótnak</hi> saját kezű hozzá írott leveleivel, melyeknek ott kell lenniük
               Bécsben lefoglalt iratai között. Azt mondá, hogy társaságának nem volt más célja,
               mint a jövő országgyűlésre a kedélyeket és elveket egyesíteni.</p>
            <p> Utolsó pillanatig erősen hitte, hogy kegyelmet fog kapni; ismételve mondá:
               „Lehetetlen, hogy engem Ferenc császár lefejeztessen, hiszen atyjai iratai nála
               vannak”.</p>
            <p> Midőn halálítéletét felolvasták, azt kérdé Németh János királyi ügyésztől: „Fog-e ön
               egykor ily nyugodtan meghalni?”</p>
            <p> Azonban nyugalma megtört, mikor azt a véres jelenetet látta a kínlódva kivégzett
               Sigrayval. E borzasztó látvány alatt elájult, úgy kellett őt a kivégzési székhez
               hozzákötözni. Csak akkor tért egy percre magához, mikor a szentelt chrysmát a fejéről
               ledörzsölték; akkor egy pillanatra lehullott a kendő szeméről, és láthatta a fejére
               lecsapó pallos villanását.</p>
            <p> S még ezzel nem volt vége a bakó munkájának. Még csak a testek voltak megölve.
               Következett a szellemek kivégzése. Tűzkatlant emeltek a vérpadra, s abban megégették
               a két kathekhizmust, a demokrata társulat alapszabályait, a horvát és latin nyelven
               írt szabadságdalokat: „Vox clamantis in deserto ad Hungaros” (Kiáltó szó a pusztában
               a magyarokhoz), a Marseillaise magyar szövegét, Őz Pál védelmét a perében, a
               császárhoz írt leveleket s minden összeszedhető szabadelvű és az emberi jogokról
               értekező röpiratot. A hamvakat a szelekbe szórták, nem gondolva meg, hogy azoknak
               minden porszeme ki fog kelni a késő időkben.</p>
            <p> A királyi tábla az öt fővádlotton kívül még tízet ítélt halálra, ezek voltak <hi>Szolárcsik, Őz Pál, Kazinczy Ferenc, Verseghy, Landerer, Verhovszky,
                  Szén, Szulyovszky, Szlávy János</hi> és <hi>Szentjóbi Szabó.</hi>
               Ezekhez a hétszemélyes tábla még hármat adott, akiket a királyi tábla csak fogságra
               ítélt, ami hallatlan a bíráskodás szokásaiban! Ezek voltak <hi>Hirgeiszt, Szmetanovics</hi> és <hi>Uza.</hi>
            </p>
            <p> Az elítélteknek megadták az engedelmet, hogy kegyelemért folyamodhatnak. Tizenegyen
               éltek az engedelemmel; de kettő nem kért kegyelmet: <hi>Szolárcsik</hi>
               és <hi>Őz Pál.</hi> Az egyik húszéves volt, a másik huszonnégy.
               Gyermekek még.</p>
            <p>
               <hi>Őz Pál</hi> nem is volt tagja a demokraták társulatának: semmivel
               sem tudták vádolni; hanem a vádiratért ítélték el. <hi>Szolárcsik</hi>
               ellen már volt elég ok: mert ő Martinovicsék kivégeztetése napján <hi>szénnel egy lecsonkított fát rajzolt a börtöne falára,</hi> melynek ágaira a
               kivégzettek neve volt felírva; alája pedig e mondat <hi>„Laetius e
                  trunco florebit.”</hi> (Vígabban fog a törzsből felvirulni.)</p>
            <p> Mind a kettőn engedték a vérítéletet végrehajtani.</p>
            <p> A vesztőhelyre indulva <hi>Szolárcsik</hi> lelkesülten szabadelvűleg
               vitatkozott a mellé adott pappal, s midőn ez a feszületet tartá ajkai elé, azt mondá:
               „a Messiást is azért feszíték keresztre, mert a népet és az emberiséget szerette”. A
               pap erre megdorgálta, hogy ne hasonlítsa magát az Üdvezítőhöz; mire Szolárcsik
               mosolyogva mondá: „Ki tudja, hátha én is egykor nemzetem megváltója lehettem volna;
               bár használna neki halálom! Bár fölébredne.”</p>
            <p>
               <hi>Őz Pál</hi> nyugodtan járult a halál elé. A református lelkésszel
               sokat elmélkedett az emberi és isteni igazságról. A vérpadon megkísérté a néphez
               szólani; de a katonaság dobpörgése elnyomta szavait. Élete 25-ik évében halt meg,
               szűzen, mocsoktalanul. Jegyese, egy illyr leány, a vérpadig kísérte, s kiszökellő
               véréből egy pohárral megivott, e szavakat mondva: „Élj bennem és általam, égbe szállt
               lélek!” Környezői azt mondták rá, hogy őrült, kinek nehéz nyavalyája ellen volt
               ajánlva ez iszonyú ital.</p>
            <p> Valamennyi kivégzettnek a pörét mind elégették.</p>
            <p> Kívülük még 816-an lettek elítélve súlyos várfogságra. Ezeknek az ítéleteit kiadták
               nyomtatásban. Ezekből tudta meg a világ, hogy mit vétettek. Az <hi>emberi jogokat</hi> követelték <hi>mindenki számára.</hi>
            </p>
            <p> Ha ez bűn, akkor mai nap egész Magyarországot egy börtönboltozattal kellene bevonni.
               Akkor bűn volt, és gyökerestől kitépték.</p>
            <p> Tehát megtörtént, hogy Magyarországon a girondisták nyakaztatták le a
               jakobinusokat.</p>
            <p> És mit nyertek vele? A reactio vezérei szépen félredobták, mint a kifacsart citrom
               héját az elhasznált patriótákat. Országbíró, személynök mentek nyugalomba.</p>
            <p> Csak a <hi>nádor, Sándor főherceg</hi> maradt még a helyén: ő volt a
               magyar patrióták oszlopa, vezérfénye.</p>
            <p> Ennek a számára is kitalálták valami módját a mennybemenetelnek: nem is valami
               elhasznált módot. Egy nagy ünnepély alkalmával Laxenburgban a tűzijátékos raktár
               olyan pillanatban talált felrobbanni, mikor Sándor főherceg éppen a közelében volt.
               Irtózatosan összetépve, néhány órai szenvedés után meghalt – a nemzet közbánatára. –
               Ő is el volt ítélve, s nem folyamodott kegyelemért Thuguthoz.</p>
            <p> A magyar jakobinusok rémperének legszomorúbb alakja: a királyi ügyész Németh János,
               rövid időn maga is sietett a Styx partján találkozni áldozatai szellemével.</p>
            <p> Mikor a halottasszekér végigdöcögött vele Pest város leghosszabb utcáján, üres lett
               egyszerre az az egész utca; egy ember sem kísérte a koporsóját, se ismerős, se barát,
               se rokon; és sírkövére azt a sort karcolá fel valaki: „Sit tibi terra gravis!” (Nehéz
               legyen neked a föld!)</p>
         </div>
         <div type="chapter">
            <head>A magyar insurrectio[53]</head>
            <p> Soha még a történelem oly szándékos meghamisítása el nem lett követve, és soha oly
               teljes sikerre nem jutott, mint amilyen az 1809-iki magyar nemesi fölkeléssel
               történt. Maga a magyar közönség teljesen befogadta azt a balvéleményt, hogy az
               „insurrectio” története valóságos szégyenfolt a magyar nemzet történetében. Ilyen
               nótát énekeltek róla:</p>
            <p>
               <hi>„Retirálj! Retirálj! Komáromig meg se állj!”</hi>
            </p>
            <p> S az a repülő szó: <hi>„kend az az Alvinczy?”,</hi> mind e mai napig
               általánosan derült hangulatot keltő. Mindenki tudja az anekdotáját. Mindenki azt
               hiszi széles e hazában, hogy a magyar insurgens had Győr alól az ellenség első
               ágyúlövésére gyáván megfutott és szertemállott.</p>
            <p> Pedig azon a győri csatatéren <hi>kilencszáznyolcvanöt magyar nemesnek
                  a holtteste</hi> maradt temetetlen, <hi>még nagyobb számú</hi>
               francia vitéznek a hulláján keresztülesve.</p>
            <p> Mikor a győri ütközet után harmincöt nap múlva <hi>József</hi> nádor,
               a nemesi fölkelő had fővezére, ismét megjelent Győr alatt negyvennégy svadrony
               insurgens lovasság élén, még akkor is ott hevertek az ütközet áldozatai a szabadhegyi
               halmokon, a major és kápolna romjai között; halva is kiáltó tanúi, hogy az ellenség
               egy napig sem volt ura a csatatérnek, melyen győzött, mert saját halottjait sem tudta
               eltemetni.</p>
            <p> Az egész nemesi felkelés rémkép volt a bécsi udvari körök szemében. Ott mindig
               gyanúval voltak eltelve a magyarok iránt, s rettegtek tőle, hogy fegyver kerüljön a
               kezükbe valaha.</p>
            <p> Pedig nagy szükségük volt rá.</p>
            <p> A magyar, eleitől fogva mindig mint lovas harcoló volt nevezetes.</p>
            <p> Lovon megülni és lóháton harcolni két különböző dolog. A magyarnak van megadva az,
               hogy a kettőt egyesíteni tudja.</p>
            <p> Még azokban a hadjáratokban is, amikben a lőfegyverrel ellátott gyalogság képezte a
               zömét a hadseregnek, s döntő hatással járult a derékütközetben a diadal kivívásához,
               annak a könnyű, gyorsjáratú lovasságnak, melynél a személyes bátorság képezte a
               taktikát, igen fontos feladat jutott. A nagy tehetségű <hi>Wallensteinnek</hi> jól rendezett hadseregét gyakran kényszeríté veszteglésre <hi>Bethlen Gábor</hi> könnyűlovassága, mely azt minden oldalról
               körülcsapkodta, úgyhogy a hírhedett hadvezér kénytelen volt maga is innen-onnan
               összetoborzani könnyűlovas ezredeket, amikkel ellenfelét visszatromfolja. Azok között
               voltak magyar hajdúk, horvát karabélyosok és lengyel kozákok. Rablási és pusztítási
               virtusaikról mindannyian egymással vetekedők. Amit nem is lehet nekik egészen
               beszámítani, ha megtudjuk, hogy ezek se zsoldot, se élelmezést, de még csak
               fegyverzetet és ruházatot sem kaptak a hadikormányzattól. A lengyelek kedvenc
               fegyverzete volt a dzsida, a horvátoké a kerékre járó muskéta, a magyaroké a
               páncéltörő háromélű hosszú tőr. Egy ilyen ezrednek a vezére volt <hi>Zrínyi György,</hi> kit Wallenstein mérgeztetett meg bosszúból.</p>
            <p> Az örökösödési és a hétéves háborúban is láttuk, hogy a magyar könnyűlovasság mily
               csodatetteit vitte véghez a vitézségnek még a legnagyobb hadvezér, <hi>II. Frigyes</hi> ellenében is.</p>
            <p> De a francia háborúban is számos adatot jegyez fel a történelem a magyar rendes
               katonaság s különösen a huszárság hőskölteményre méltó csatáiról. A <hi>Tarvis</hi> melletti ütközetben maga az osztrák hadsereg fővezére, <hi>Károly</hi> főherceg a francia seregek által minden oldalról
               körülfogatva, csupán a<hi> Fedák</hi> alezredes által vezetett magyar
               huszárezrednek köszönheté megmenekülését. Az egész ezredből csak hat ember maradt
               élve; de azért kivágta a fővezérét az ellenség szuronyerdején keresztül.</p>
            <p> Az 1797-iki hadjárat nagyon rosszul végződött Ausztriára nézve. A franciák ifjú
               fővezére, <hi>Napóleon</hi> kiverte a seregeiket Olaszországból, aki
               bennmaradt, azokat foglyul ejté, s diadalmas zászlói már Bécs előtt lobogtak.</p>
            <p> Ekkor nyúlt csak a bécsi kormány ahhoz a végső eszközhöz, amitől mindig fázott, a
               magyar nemesi insurrectio talpra állításához. – Eddig csak a közkatona verekedett: a
               szegény paraszt, akinek öt krajcár lénungért kötelessége meghalni. A nemesség táborba
               is szállott, hadgyakorlatokat is tartott, amikkel a személyesen jelenvolt király
               fölöttébb meg volt elégedve, s ezzel a lelkesült pihent haddal nagy fordulatot
               lehetett volna adni az egész hadjáratnak. Az osztrák kormány azonban inkább javaslá a
               békekötést, mint a magyar nemességnek köszönendő diadalt. S a <hi>campoformiói</hi> béke után kardcsapás nélkül hazaeresztették az egész
               insurrectiót.</p>
            <p>
               <hi>Thugut</hi> osztrák miniszter, amint <hi>Napóleon</hi> egy francia sereg élén Egyiptomba ment, s<hi>
                  Nelson</hi> tengernagy <hi>Abukir</hi> mellett a francia hajóhadat
               tönkretette, azonnal sietett a békét megszegni; az osztrák-magyar seregek ezúttal
               diadalmasan foglalták vissza Olaszországot, s orosz szövetségeseikkel áttörtek a
               Rajnán, és megszállták Helvétiát. Ez azonban csak addig tartott, amíg <hi>Napóleon</hi> vissza nem tért Egyiptomból. Amint ismét az ő lángesze
               vette át a vezetést a csatatéren, a szövetségesek mindenütt nagy veszteséggel lettek
               visszaverve. A <hi>marengói</hi> ütközetben döntötte el a hadjárat
               sorsát. – Ebben az ütközetben a magyar ezredek vívták ki a legdicsőbb nevet. Ők
               verték vissza a diadalmasan előrenyomuló consuláris gárdák rohamát: velük harcolva
               esett el a francia sereg legvitézebb tábornoka, <hi>Desaix.</hi> A<hi> Splényi</hi> gyalog- és a Ferdinánd-huszárezredeknek meg a <hi>horvát</hi> határszéli ezredeknek lehetett köszönni, hogy a <hi>Melas</hi> alatti egész osztrák–magyar hadsereg el nem fogyott.</p>
            <p> Ismét nyitva volt az út a franciák előtt Bécs kapujáig.</p>
            <p> És újból hozzá kellett folyamodni a magyar nemesség vitézi segélyéhez. Magyarország
               már ez ideig százhatvanezer újoncot adott a háború viseléséhez: a király felhívására
               ötvenezernyi nemesi had állt fegyverbe.</p>
            <p> Mikor a <hi>hohenlindeni</hi> ütközetbn <hi>Moreau</hi>
               francia tábornagy <hi>János</hi> főherceg hadát összetörte: a király az
               összes magyar insurrectiót fölrendelé Bécs oltalmára.</p>
            <p> A király leirata így nyilatkozik ez insurgens seregről:</p>
            <p> „Várakozáson felül jól begyakorolva s oly szellemtől lelkesítve találtuk az általunk
               személyesen megszemlélt hadaitokat, s oly reményre ébresztenek azok bennünket,
               hűségük s vitézségük iránt, hogy királyi személyünk védelmét sem kétkednénk reá
               bízni, s hogy e reményünk nem vala hiú, legújabban is tanúságát adtátok, midőn a
               veszély növekedésével általunk meghívatva gyorsan és buzgón, mint a veszély nagysága
               megkívánta, székvárosunk alá repültetek. Ezen hűségtek, melyet személyünk s felséges
               házunk iránt tanúsítátok, jogosan követeli királyi megelégedésünk nyilvánítását,
               melyet ezennel nektek, mint leggyöngédebb indulatunk és hálánk bizonyítványát
               atyailag kijelenteni is kívántunk, nem kételkedvén, hogy ha még ellenséggel meg kell
               ütköznünk, várakozásunknak teljesen megfelelve, a magyar névnek újabb halhatatlan
               emlékét szállítandjátok az utókorra.”</p>
            <p> Ezúttal tehát a magyar zászlók védték meg Bécs városát a megszállás rémeitől, s
               bizonyára befolyással voltak a Luneville-ben megkötött béke kedvező föltételeire
               1800-ban.</p>
            <p> Az ország ezalatt már százmillió forintot fizetett a háború költségeire. Cserébe
               pedig el lett árasztva értéktelen „fekete bankókkal és értéktelen rézpénzzel”, ami az
               élelmiszerek árát mesés drágaságra emelte.</p>
            <p> Közbe-közbe országgyűlést is tartottak, de mihelyt a katona és pénz meg lett
               szavazva, s következett volna a sor a sürgetős reformokra minden téren, akkor azt
               mondták a rendeknek, hogy halasszuk azt a jövő országgyűlésre.</p>
            <p> Ezalatt aztán harmadik új háborút indítottak meg Franciaország ellen, most már
               szövetkezve oroszokkal, burkusokkal és olaszokkal. <hi>Napóleon</hi>
               éppen egy nagy betörést tervezett Nagy-Britanniába. Amint azonban az egyesült seregek
               megindultak Franciaország ellen, <hi>Napóleon</hi> otthagyta Angliát, s
               egész haderejével a szövetségesekre vetette magát s azokat, mielőtt egyesülhettek
               volna, egyenként tönkreverte. <hi>Mack</hi> osztrák tábornagyot
               negyvenezer főnyi hadseregével <hi>Ulm</hi> városában capitulatióra
               bírta, s a felmentésére siető <hi>Ferdinánd</hi> főherceg seregét úgy
               szétzilálta, hogy az maga is csak huszonhét század huszárjának a fedezete alatt
               tudott elmenekülni.</p>
            <p>
               <hi>Napóleon</hi> nemsokára Linzet is bevette, s az orosz szövetséges
               hadakat <hi>Kutusoff</hi> alatt szétverte.</p>
            <p> Ennyi nehéz csapást alig ellensúlyozhatott <hi>Károly</hi> főherceg
               nagy diadala Olaszországban, melyet <hi>Massena</hi> fölött vívott ki a
                  <hi>caldierói</hi> ütközetben. Ebben a győzelemben az oroszlánrész a
               magyar vitézeknek jutott; ahogy ezt <hi>Károly</hi> főherceg bulletinje
               megörökíti.</p>
            <p>
               <hi>Massena</hi> az ütközet elején, szokott harcmodorával, legjobb
               ezredét hadoszlopba tömörítve, egy hatalmas rohammal keresztültörte az osztrák–magyar
               harcvonal derekát. Az ütközet veszve látszott. Ekkor <hi>Károly</hi>
               főherceg maga állt élére az<hi> Eszterházy</hi> (később <hi>Este)</hi> magyar ezredének, s a zászlót kezébe ragadva,
               szembenyomult a győztes franciákkal. <hi>Az Esteiek</hi> egyedül
               tartották fel szuronyaikkal az egész francia hadoszlopot, amíg <hi>Hohenlohe</hi> herceg öt zászlóalj magyar és horvát gránátossal segélyükre
               érkezett, s a franciák rohamát minden ponton visszaverte.</p>
            <p> Ezalatt azonban <hi>Massena</hi> személyesen vezeté a<hi> Molitor</hi> hadosztályt seregünk jobbszárnya ellen, hogy megostromolja a
               magaslatokon levő sáncokat, melyeken ágyúütegeink voltak felállítva. Mikor már a
               franciák benn voltak a sáncokban: két magyar ezred <hi>(Splényi</hi> és
                  <hi>Schröder)</hi> vezényszó nélkül, szuronyszegezve megrohanja az
               ellenséget, s leöli az utolsó emberig a sáncok elfoglalóit. Ugyanekkor <hi>Kerekes</hi> ezredes a<hi> Keinmayer-</hi>huszárokkal
               megrohanja a francia lovasságot és futásra bírja; míg a balszárnyon egyidejűleg a <hi>Stipsics</hi>-huszárok döntik meg a franciák hadsorait. A diadalt a
               magyar fegyverek vívták ki.</p>
            <p> Ez azonban <hi>Napóleont</hi> nem akadályozá meg a diadalmas
               előnyomulásában. Ezúttal nem állt <hi>Bécs</hi> kapui védelmére a
               magyar insurgens sereg, mint öt év előtt. Pedig az ott ismét nagy fordulatot adhatott
               volna a háborúnak; mert Napóleon serege nem ment többre 65 ezernél, midőn Bécsig
               eljutott.</p>
            <p> Az insurrectio helyett a teljhatalommal felruházott nádor kinyilatkoztatá, hogy
               Magyarország <hi>semleges</hi> akar maradni e háborúban.</p>
            <p> Ez döntötte el Bécs sorsát.</p>
            <p>
               <hi>Napóleon</hi> ellenállás nélkül vonulhatott be Bécs városába, s
               minthogy Magyarország nem fenyegette a hátát, egész haderejével az orosz-osztrák
               hadsereg ellen fordulhatott.</p>
            <p> A<hi> pratzeni</hi> fennsíkon hetvenötezer muszka és tizenötezer
               osztrák volt egyesítve, s maga a két császár is jelen volt a hadseregnél. <hi>Napóleon</hi> éppen fele erővel, 45 ezerrel szállt ki ellenük, 20
               ezret tartalékul hagyva, az egyesülésre siető <hi>Károly</hi> főherceg
               ellenében, ki Olaszországból sietve jött fel győztes magyar és horvát huszárjaival és
               gránátosaival, s már Sopron alatt állt. – De a dölyfös muszka hadvezérek nem akarták
               bevárni a magyar ezredek megérkeztét; azt hitték, egyedül is elbánnak <hi>Napóleonnal.</hi>
            </p>
            <p>
               <hi>Napóleon</hi> pedig, amint meglátta az első felvonulását az orosz
               hadseregnek, azt mondá: „Ez a sereg az enyém!” Azután engedte őket bátran
               előrenyomulni, s mikor már azok azt hitték, hogy körülfogták a franciákat, akkor egy
               merész rohammal háromfelé szakítá az orosz sereget, mely a szűk utakból nem tudott
               kivergődni, s mind a három részt két tűz közé szorítá. Az orosz sereg jobbszárnya
               Austerlitz felé lett űzve, a balszárny a befagyott tavon akart menekülni, a jég
               beszakadt a teher alatt, s az egész hadosztály odafulladt a hullámokba. Tizenkétezer
               halott, húszezer fogoly maradt a csatatéren, nyolcvan ágyú és minden poggyász a
               győztes kezében.</p>
            <p> Az<hi> austerlitzi</hi> ütközet volt <hi>Napóleon</hi>
               diadalainak legfényesebbike, s ahogy ő maga mondá, az ütközet kezdetétől fogva
               bizonyos volt a győzelméről, kétszerte erősebb ellenféllel szemben.</p>
            <p> Ennek az ütközetnek az eredménye lett a <hi>pozsonyi béke,</hi>
               melyben <hi>I. Ferenc</hi> elveszté olasz birtokait, azonkívül <hi>Isztriát, Dalmáciát, Tirolt</hi> és a <hi>Sváb</hi>
               tartományt. <hi>Napóleon</hi> pedig elvitt magával kétezer ágyút,
               százezer lőfegyvert, 50 millió hadi kárpótlást, s azonfelül az osztrákokra kivetett
               százmillió forint hadisarcot.</p>
            <p> De nem is bocsátották ezt meg a bécsiek – a magyaroknak. Hallatlan eset is volt ez:
               hogy Magyarország magát Ausztria hadjáratában semleges államnak nyilvánítsa!
               Özönlöttek a gúnyiratok, a pasquillok a magyar nemzet gyávaságára. A<hi> caldierói</hi> ütközetben véghezvitt hőstettek el lettek feledve, csak annak az
               emléke maradt fenn, hogy <hi>Napóleon</hi> elvitt százmillió forintot
               Bécsből – mert a magyarok nem ültek lóra, hogy azt vele visszaadassák.</p>
            <p> Ezt nem is bocsátották meg a magyar nemzetnek soha, akik akkor a kormányon
               ültek.</p>
            <p> És amellett készültek a visszatorlásra.</p>
            <p> Az osztrák politika vezetőinek nem lehetett az új európai rendbe belenyugodniuk.</p>
            <p> Pedig a régi ok a háborúviselésre már megszűnt. Akik <hi>Marie
                  Antoinette-et</hi> megölették, maguk is a guillotin alá kerültek. A minden
               aristokratiát kiirtással fenyegető francia demokratia otthon is elhamvadt már: a
               köztársaságok helyét császárság és királyságok foglalták el; s új hercegek és grófok
               csoportja tölté meg <hi>Bonaparte</hi> tróntermét.</p>
            <p> De ebbe még kevésbé lehetett a hagyományos legitim dynastiáknak belenyugodni.</p>
            <p> S a diadalaiban elbizakodott <hi>Napóleon</hi> maga segített az
               ellenszenvet nagyra nőni maga ellen. A meghódított országokat ellátta saját
               atyafiaiból támasztott királyokkal, akik sokkal rosszabb zsarnokok lettek, mint
               akiket elkergettek. Minden idegen nemzetiséget maga ellen lázított, amely fölött
               uralkodni akart. <hi>A spanyolok</hi> nyíltan fellázadtak ellene, s ha
               nyílt csatában le is tudta verni felkelő seregeiket, de a guerilla-harcban nem bírta
               őket leküzdeni.</p>
            <p> Ezt az alkalmat használta fel a bécsi kormány, hogy <hi>Napóleont</hi>
               újból megtámadja, mégpedig egyszerre minden ponton. Négy nagy hadsereget indított meg
               ellene. Egyet Olaszországba <hi>János</hi> főherceg vezénylete alatt;
               hármat Németország felé, <hi>Károly</hi> főherceg alá rendelve. S még
               egy ötödik hadsereg is talált feladatot. Annak meg Lengyelországba kellett betörnie
                  <hi>Ferdinánd</hi> főherceg alatt, mert a lengyelek most már <hi>Napóleon</hi> szövetségesei voltak. Sőt, maga az <hi>orosz</hi> cár is annak a pártján állott. Ausztria, mondhatni, hogy egész Európa
               ellen indította meg a válságos háborút.</p>
            <p> Nagyon bölcs dolog volt egy ilyen óriási feladatnál a magyar nemzet harci erényeit
               is működésbe hozni. A király összehívta az országgyűlést, a nádor felhívta a
               nemzetet, s a rendek elhatározták a minden eddiginél nagyszerűbb nemesi
               insurrectiót.</p>
            <p> Csakhogy a bécsi politikusok abban voltak nagyszerűek, hogy ennek a felkelő seregnek
               a létrejövetelét mindenféle furfanggal megakadályozták.</p>
            <p> Ha a tárgy nem volna olyan tragikus, beválna komédiának. Az udvari haditanács
               mindenben akadályt gördített a nemesség hadi szervezése elé. Először nem akart nekik
               posztót adni az egyenruhához. Vettek a vármegyék maguk, meg is varratták. Azután az
               Artillerie-Direction nem akart adni a gyalogságnak puskát. Mikor azt kicsikarták a
               kezéből, akkor nem volt a puskához kova. Arra biztatta a magyar nemességet, hogy jó
               lesz a kezébe az alabárd is. A lovasságnak pedig nem akart adni kardot, hanem
               szuronyt, puskához való panganétot! Végre kinyilatkoztatta az udvari haditanács, hogy
               ő nem fogja élelmezni a nemesi felkelő sereget. Ekkor a vármegyék elvállalták az
               élelmezést. Akkor nem akart nekik adni ágyúkat. Majd meg az ágyúkhoz való tüzérségül
               a féllábú, félkezű rokkantakat rendelte hozzájuk. – A vármegyék megköszönték, s
               csináltak pattantyúsokat a mérnökökből, diákokból. Akkor aztán a felkelő hadak
               begyakorlásáról volt szó. Ahhoz magyar kommandó kell. A bécsi kormány nem engedte
               meg, hogy a felkelő nemesség a régi Rákóczy-korszakból való vezényszavakat használja.
               A vármegyék csináltattak a tudósaikkal új magyar hadiszabályzatot. Azt meg nem
               értették a német tisztek, akiknek a magyar ezredeket be kellett volna tanítaniuk.</p>
            <p> Ez a borzasztó és nevetséges hercehurca eltartott közel három hónapig. S ez a három
               hónap éppen elég volt a franciáknak, hogy az ellenük küldött négy hadsereg közül
               hármat egyenként tönkreverjenek, mire aztán a negyedik, a legerősebb, <hi>Károly</hi> főherceg alatt maga is kénytelen volt gyorsan
               visszavonulni Ausztriába, s a többi vert hadat innen-onnan magához vonni, akik mind a
               hátukon hordták az ellenséget.</p>
            <p> Ekkor aztán <hi>Ferenc</hi> király, félretéve az udvari haditanács
               scrupulusait, maga vette kezébe az insurrectio ügyét. Adott másfél millió forintot a
               saját pénztárából a nádornak a felszerelésre, hatezer jó lovassági kardot, tizenhat
               ágyút, s leküldte az egész magyar testőrségét, hogy tanítsák be a magyar
               ezredeket.</p>
            <p> S harminc nap alatt fegyverben állt és ezredekbe beosztva a magyar nemzet
               színe-virága.</p>
         </div>
         <div type="chapter">
            <head>A karakói és a pápai napok</head>
            <p>
               <hi>János</hi> főherceg hadserege teljes visszavonulásban volt már a
               Duna felé. Mindössze három, megritkult lovasezrede volt még, két huszár meg egy
               dragonyos. <hi>Eugen</hi> alkirály sarkában nyomult előre, túlnyomó
               lovasságával mindenütt túlszárnyalva futó ellenfelét. – De már magyar földön jártak.
               – Itt kezdődött el a magyar felkelő nemesség feladata: az elcsigázott osztrák
               hadseregnek lehetővé tenni a visszavonulást. – Ez volt <hi>Andrássy</hi> tábornokra bízva. Volt egy insurgens lovasezrede, a<hi> veszprémi</hi> és egy gyalog zászlóalja, a<hi> Pest
                  megyei.</hi> Rosszul fegyverzett, gyakorlatlan csapat mind a kettő. S ez a
               földesurak által vezényelt újonchad szembeszállt a diadalmas francia
               veteránezredekkel, s kicsikarta kezükből a könnyűnek hitt győzelmet.</p>
            <p>
               <hi>János</hi> főherceg seregének, gyalogságával, ágyúival,
               társzekereivel nagy vargabetűt kellett csinálni, hogy a rendes országúton Türjéről
               Nagyszöllősig eljuthasson, míg a francia lovasság torony irányában vágtatott előre,
               hogy elvágja előle a visszavonulási terepet.</p>
            <p> Csak egy kis folyócska állt az útjában, a<hi> Marcal.</hi> Akkora,
               hogy a fölébe épített malom keresztüléri. E malmon túl van <hi>Karakó</hi> helység. Azt már a francia lovasság elfoglalta.</p>
            <p> A malomzúgó gátját a pesti insurgens gyalogság tartá megszállva, a lovasságuk a
               füzesben volt elrejtve. A francia lovasság tömegben rohanta meg a Marcal hídját, s az
               újonc insurgens csapatnak elég hideg vére volt közelre bevárni a rohamot, s akkor
               indítani meg ellene a gyilkos tüzelést. A lövés támasztotta zavart felhasználta az
               insurgens lovasság, s előrontva rejtekéből, Karakóig verte a francia lovasságot. Ezek
               háromszor újították meg az ostromot a híd ellen; hasonló balsikerrel. A harmadik
               csatánál az insurgens lovasság nem érte be a támadás visszaverésével, hanem bevágott
               a franciák által megszállt Karakóba, onnan is kiverte őket, s éjszakára maga ütötte
               ott fel a szállását.</p>
            <p> S ezzel a vitéz ellenállással időt nyert ez a kétezernyi csapat <hi>János</hi> főherceg hadserege számára, hogy az minden nehéz poggyászával
               elérhetett Tüskevárra.</p>
            <p> Másnap azonban a francia voltigeurök átgázoltak a Marcalon, s oldalban támadva meg a
               pesti zászlóaljat, kényszeríték azt a malomgát elhagyására.</p>
            <p> De abból sem lett futás. Amíg a gyalogság rendben visszahúzódott a keskeny töltésen,
               mely a süppedékes lapályon vezetett keresztül, azalatt tizenhét Fehér megyei nemes
               legény szembeszállt az egész üldöző francia ezreddel. Fel van jegyezve mind
               valamennyinek a neve az insurrectio krónikáiban. Hadnagyuk volt <hi>Szőke György.</hi> S ez a maroknyi csapat, mint a római őskorban Horatius Cocles,
               fenn tudta tartani az egész hadoszlopot, míg a pestiek ágyúi megérkeztek, s
               végigseperték a hosszú töltést. Háromfontos ágyújuk volt: négy.</p>
            <p> A franciáknak azonban voltak nyolcfontos ágyúik és congrčve-röppentyűik; azokat
               játszották ki az insurgens had ellen. De ezzel sem ijesztették meg őket, csak a
               kedvüket rontották el. „Előre!”, hangzott a vezényszó, s azzal a veszprémi lovasság,
               vezérével, <hi>Zichy Ferenc</hi> gróffal az élén, szembetámadt a
               francia lovasságra, s azt a töltésről a mocsárba szorította. Erre két új chasseur
               csapat rohant előre, s a veszprémieket oldalba fogta. <hi>Zichy
                  Ferenc</hi> maga is körül lett kerítve, bár közvitézei mesés hősiességgel
               harcoltak körülötte. E válságos pillanatban érkezett oda a Fehér megyei lovas
               nemesség <hi>Salamon Mihály</hi> ezredesétől vezetve, s az meg a
               chasseuröknek a hátába csapott. Ez volt az igazi „francia négyes”. – Itt már aztán
               szakasz szakasz ellen, ember ember ellen harcolt.</p>
            <p> Ezalatt egy francia dragonyosezred két zászlóalj lövésszel és voltigeurrel a
               nagykamondi erdőt megkerülve az insurgens had háta mögé iparkodott kerülni. Azonban a
                  <hi>pesti</hi> gyalogzászlóalj minden vezényparancs nélkül, csupán a
               maga eszétól, jónak látta az erdő szélében levő irányt elfoglalni, s annak a
               sűrűjéből oly gyilkos tüzeléssel fogadta a közeledőket, hogy azok futvást menekültek
               vissza.</p>
            <p> Végre maga a dandárvezér, <hi>Andrássy</hi> tartaléklovasság élére
               állva, e kiáltással: „Ne hagyjuk magunkat, nemes barátaim!”, az ellenségre veti
               magát, elfoglalt ágyúit visszafoglalja, s késő éjszakára kényszeríti a franciákat a
               visszavonulásra.</p>
            <p> Két óráig tartott ez a harc, ágyúval, puskával, karddal és szuronnyal, gyalog és
               lóháton. Ez volt a magyar insurgensek első tűzkeresztsége június 9-én és 10-én. – Így
               írják ezt le a német hivatalos haditudósítások s az érdemrendosztó császári királyi
               bizottság jelentései.</p>
            <p> S ez csak az előjáték volt.</p>
            <p> Másnap, június 11-én <hi>Macdonald</hi> francia tábornok kilenc
               hadosztály lovasságával átkelt a Marcalon. <hi>János</hi> főherceg
               serege Pápától vonult fel a téti úton. Ezt az útszorost megvédeni lett újból nemesi
               fölkelő sereg föladata. Ismét <hi>Andrássy</hi> volt a vezér. A hosszú
               jegenyesorral szegélyezett pápai utat védte a pesti insurgens lovasezred egy lovas
               üteggel és hat kompánia <hi>Alvinczy-</hi>gyalogsággal. Déltől estig
               fel tudták tartani az ellenség rohamát, akkor aztán parancsot kaptak a
               visszavonulásra. Szép rendben előreeresztették az ágyúkat, azután a gyalogságot.
               Utoljára vonult el a lovasság svadronyonként.</p>
            <p> Az utolsó svadrony zászlótartója volt <hi>Hunyady József.</hi> Ez,
               mikor már látta, hogy az egész dandár elvonult, arra a gondolatra jött, hogy egy
               merész csapással biztosítja társai számára az utat. Kezébe ragadta az ezred
               zászlóját, s a maga kétszáz vitézével közérontott az ellenségnek, mely a Tapolca
               vizén átvezető magas kőhidat elfoglalva tartá. A kis csapat kapitánya volt <hi>Hegedüs,</hi> hadnagya<hi> Mayerffy,</hi> mindkettő a
               zászló mellett.</p>
            <p> S itt, ezen a kőhídon fejlődött azután ki egyike azoknak a viadaloknak, aminőknek
               mását csak a hőskölteményekben találjuk. A szűk híd mellvédjén keresztül hullottak
               bele a harcoló lovasok, kik egy zilált tömegbe szorultak össze, a mély malomtóba,
               ahonnan aztán, ha insurgens volt a vízbe esett, egy hosszú alabárddal halászta ki
               őket a jó <hi>„Ferenczy János”,</hi> akit forró hideglelésben hagytak
               hátra az ispotályban, de aki az ágyúszóra kiugrott az ágyából, s nem találva egyéb
               fegyvert, mint az éji őr alabárdját, azzal rohant a csatába. Ott aztán az
               alabárdjával levert egy chasseurt a lováról, és annak a lovával, fegyverzetével
               csatlakozott nemes atyafiaihoz. Érdemrendet is kapott. De ami a legjobb, a hideglelés
               is elhagyta ettől a harci hévtől.</p>
            <p> A legfényesebb jellemvonása volt az insurrectionalis hadviselésnek az az egymáshoz
               tartozás, a bajtársi ragaszkodás. Két, három, négy testvér volt egy-egy csapatnál;
               keresztapa a keresztfiával. Azok egymást védték, el nem hagyták; ha egy fogságba
               esett közülük, azt ott nem hagyták, visszamentek érte. Kivágták az ellenség kezéből.
               A haditudósítások egész gyűjteményét tartalmazzák az ilyen eseteknek. A három napig
               tartó csatában, hol férfi férfi ellen verekedett, csupán csak egy foglyot vesztettek
               az insurgensek, de estére az is visszakerült, s nem is gyalog, de lóháton, s volt
               annyi esze, hogy a legjobbik lovát válassza ki a franciának.</p>
            <p> S nemcsak a közvitézek tették meg azt a hősi peteket, hogy körülfogott kapitányukat
               kivágták az ellenség közül, de megtörtént Pápa alatt, hogy a kapitány mentette meg a
               közvitézét, aki alól a lovát kilőtték, s felkapva azt nyergébe, elhozta a
               csatából.</p>
            <p> A pápai ütközet a hídon végbement tusa után azzal végződött, hogy a magyar fölkelő
               sereg megtartotta a kálváriahegyi állását, s azalatt János főherceg serege
               előresiethetett Győr felé, <hi>József</hi> nádor seregével egyesülni;
                  <hi>Eugen</hi> alkirály összes hadaival szemben az I. pesti, a VIII.
               zalai, a veszprémi és komáromi insurgens gyalogság, s a Veszprém, Bars, Sopron, Zala
               és Vas megyei lovas fölkelő ezredek álltak szemben.</p>
            <p> S hogy milyen rendben történt a visszavonulásuk, arra egy igen szép adatot találunk
               följegyezve.</p>
            <p> Egy francia lovas hadosztag sebes rohamban vágtatott az insurgensek utóhada után,
               melyet a veszprémi őrnagyi osztag képezett. Erre a veszprémi lovasság visszafordult,
               s mozdulatlanul állt, mint a fal, úgy várta be az ellent. Az vágtatva jött felé. A
               veszprémiek csak álltak, kardjukat csípőjükhöz szorítva. Erre a francia főtiszt is
               „halt”-ot kiáltott a maga vitézeinek, s aztán nézett egy ideig egymással farkasszemet
               a két csapat. Akkor a francia tiszt szalutált kardjával: „Bravo, camarade!”,
               visszafordította a csapatját, s aztán mentek csendesen keletnek, nyugatnak. „Noblesse
               oblige!”</p>
         </div>
         <div type="chapter">
            <head>A győri két nap[54]</head>
            <p> Mikor Tétnél a két fővezér, <hi>József</hi> és <hi>János</hi> főherceg összetalálkozott, <hi>János</hi> főherceg
               serege állt tizenhatezer főnyi sorgyalogságból, ötödfélezer stájer és osztrák
               honvédségből, kétezerkétszáz lovasból és a hozzájuk csatlakozott két insurgens
               lovasezredből. – A nádor parancsa alatt álló insurgens haderő ment tizenegyezer
               emberre, aközött nyolcezernyolcszáz lovas.</p>
            <p> A felkelő sereg egy része a Kárpátokat védelmezte a lengyel felkelők betörése ellen:
               a zempléniek Galícia közepéig vitték zászlóikat, Ung, Bereg insurgensei <hi>Vay Miklós</hi> alatt a kincstárnak milliókra ment vagyonát menték
               meg. A Tisza mellékiek útban voltak, s június 13-án keltek át a budapesti hajóhídon,
               a győri tábor felé igyekezve.</p>
            <p>
               <hi>János</hi> főherceg hadserege halálra volt fáradva: csak töredéke
               annak a szép hadseregnek, mellyel ez év tavaszán megindult a franciákat
               Olaszországból kiverni. Akkor lehetett hetvenezernyi hada. Most visszahozott belőle
               24 ezret. Egy részét Dalmáciában vezérével, Stojcsevics tábornokkal együtt elfogták,
               más része <hi>Ghasteler</hi> tábornok alatt csatangolt előre-hátra,
               Tiroltól a Balatonig, úgyhogy soha az ellenséget meg nem találta. Az ő saját
               táborkari főnöke, <hi>Nugent</hi> tábornok a legtehetségtelenebb
               hadvezér hírét biztosította magának.</p>
            <p>
               <hi>József</hi> főherceg pedig egy lelkesült, csatakész hadsereggel
               állt készen, melynek kilencezernyi lovasságával csodafordulatot lehetett volna adni
               az egész hadjáratnak. <hi>Eugen</hi> alkirály seregét összetörve,
               Komáromnál át lehetett volna kelni a Dunán, s csatlakozni <hi>Károly</hi> főherceg derékhadához, aki azzal túlnyomó erőt nyert volna Napóleon
               ellen.</p>
            <p> Azóta nagy dolgok történtek a csaták mezején. <hi>Bonaparte</hi> ismét
               elfoglalta Bécset, melyet <hi>Miksa</hi> főhercegnek rövid ágyúztatás
               után fel kellett adnia.</p>
            <p> Azonban az asperni nagy napok eseménye, a két napig tartó véres ütközet „megálljt!”
               parancsolt a nagy hadverőnek. <hi>Napóleon,</hi> vissza lett verve az
               osztrák és magyar seregek hősi erőfeszítése által, s<hi> Lobau</hi>
               szigetén (az első <hi>sziget)</hi> lehetett alkalma a sors
               változandósága felett elgondolkozni. Először volt megverve, oly csatatéren, ahol ő
               maga vezényelt. Azonban nekünk is sokba került e diadal. Hatezer halottunk és 18 ezer
               sebesültünk vére fizette meg. Az asperni ütközetben már részt vett két insurgens
               lovasezredünk: a nyitrai és a prímási. Igen jól verekedtek, bár először voltak
               tűzben.</p>
            <p> Minő fordulat lehetett volna a világtörténelemben, ha e hézagot pótolni a magyar
               insurgens had <hi>János</hi> főherceg seregével idejében csatlakozik
                  <hi>Károly</hi> főherceg derékhadához, mint ahogy <hi>Eugen</hi> serege csatlakozott <hi>Napóleonéhoz!</hi>
            </p>
            <p> Hanem ehhez előbb <hi>Eugen</hi> seregét kellett volna elverni.</p>
            <p>
               <hi>József</hi> nádor bizonyára megtette volna azt.</p>
            <p> Azonban az udvari rend még a csatatéren is parancsol. <hi>János</hi>
               főherceg tábornagy volt, <hi>József</hi> nádor pedig csak a jászok
               főkapitánya; az ifjabb öcsnek kellett átadni a vezényletet a saját serege fölött
               is.</p>
            <p> Hiszen ha a természetes észnek lett volna valami szerepe az osztrák táborkar
               intézkedéseiben, még ilyen gyönge vezénylet mellett is le lehetett volna győzni az
               ellenséget.</p>
            <p>
               <hi>József</hi> nádornak volt annyi hadvezéri belátása, hogy <hi>János</hi> főherceget rábeszélje, miszerint Győr alatt ne fogadjon
               el semmiféle ütközetet a francia hadsereggel; mert ha ott megverik – háta mögött van
               a Duna híd nélkül: az egész seregét elfogják; hanem hogy tartsák megszállva a
               síkságot uraló erdős magaslatokat Csanak és Szemere között: ott könnyen
               visszaverhetik a franciák támadását; s a hatalmas lovasság védelme alatt az egész
               hadsereg levonulhat Komáromba. Győr már akkor nem volt erősség, csak egy kis belvára
               állt még; de Komárom már akkor is hatalmas vár volt; táborhelynek alkalmas. Ott <hi>János</hi> főherceg serege kipihenheti magát, s azután
               csatlakozhatik <hi>Károly</hi> főherceg hadához, ki még mindig Aspern
               alatt állt.</p>
            <p> Ez ésszerű terv volt.</p>
            <p> Csakhogy akkor már<hi> János</hi> főherceg seregénél senki sem
               parancsolt. Reggelre az egész olaszországi hadsereg ott volt mind Győr elővárosa
               alatt. Éjszaka futottak el, otthagyva az erős állásokat: erdőket, mély utakat – s még
               csak a hátvédül felállított csapatokat sem értesítve a futásukról, amiket aztán az
               insurgens lovasoknak kellett megvédelmezni, hogy az előnyomuló ellenség el ne
               fogdossa.</p>
            <p> A jász-kun hadosztályt ez alkalommal <hi>Józsa Imre</hi> káplár
               mentette meg az elfogatástól, elállva tizenkettedmagával a hédervári erdőben a mély
               utat, s addig viaskodva az ellenséggel, míg a nemesség rendben visszavonulhatott.</p>
            <p>
               <hi>József</hi> nádor látva, hogy a hátukon van az ellenség, sürgette
               Nugent tábornokot, <hi>János</hi> főherceg táborkari főnökét, hogy
               csináljanak valami haditervet, de azt felelték rá, hogy „minek az? Majd csinál az
               ellenség, ahhoz alkalmazzuk magunkat”.</p>
            <p> Az ellenség aztán elkezdett a magaslatokról ágyúzni; az insurgensek ágyúi
               visszafeleltek rá. Majd lovassági csata fejlődött ki a franciák és az insurgensek
               között. Ezúttal a<hi> barsi</hi> és <hi>zalai</hi>
               lovasság került a tűzbe. Először láttak ellenséget. A <hi>barsiak
                  Jeszenszky János</hi> alezredesükkel bátran bevágtak az ellenséges lovasság közé:
               az megfutott előlük, de csak színből, hogy egy árok elé csalja őket, melyben egy
               csapat lövész volt elhelyezve, akik egyszerre gyilkos tüzeléssel fogadták az
               insurgens ezredet, s arra a francia lovasság is visszafordult rájuk. S az
               újoncezredet ez sem zavarta meg! Kiverték az árokból a lövészeket, s a francia
               lovasságot elkergették a csanaki dombokig. Ott azután ágyúzni kezdtek rájuk. Azt is
               nyugodtan kiállták.</p>
            <p> A<hi> zalai</hi> lovasságnak jutott a feladat az insurgensek
               ágyúütegeit fedezni. Először nyugodtan meg kellett állniuk a helyüket a glédában, és
               elnézni, hogy sodorja el társaikat a búgó ágyúteke. Kapitányuk, <hi>Foky Ferenc</hi> alól a lovat lőtték ki; ezredesük, <hi>Kisfaludy</hi> fejéről a csákót. Egy gránát odatalált egy lőporos szekerükbe, s
               azt felrobbantotta. A lőporláng egy insurgens tüzért egészen összepörkölt, s a két
               szemét kiégette. – Azután pedig szembe kellett szállniuk az ellenük száguldó francia
               dragonyosezreddel, melyet egy őrnagy és <hi>Lauriston</hi> tábornok
               fia, mint kapitány vezényelt. A zalai lovasok voltak legrosszabbul fegyverkezve;
               soknak kardja sem volt, csak fokosa. De jó fegyver az, ha jó kézben van. Átüti a
               rézsisakot, amit a kard nem fog. A francia ezred kétszázhetven halott s tizenegy
               tiszt veszteséggel vonult vissza: az őrnagya is elesett. Odahaza aztán elmondták a
               franciák, hogy <hi>„nem tudjuk, mi az a görbe? (a fokos); de nagyon
                  rossz”.</hi>
            </p>
            <p> Déltől estig tartott ez a lovassági és ágyúharc, összevissza, minden egybefüggés
               nélkül. Ezalatt <hi>József</hi> nádor folyvást ott lovagolt a
               csatatéren, pompás aranyzsinóros öltözetében, rendcsillagaival s a Szent István-rend
               nagyszalagjával a mellén. Jó célpont az ellenség nyolcfontos ágyúinak. Két
               segédtisztjét leütötték az ágyútekék az oldala mellől, mégsem hagyta el a helyét.</p>
            <p>
               <hi>János</hi> főherceg rendes hada ezalatt pihent és lakomázott, mint
               akire ez az egész bolondság nem tartozik.</p>
            <p> Csak a két gyönge lovasezred, a<hi> Hohenlohe-</hi>dragonyosok s az
                  <hi>Ott</hi>-huszárok tettek – a maguk jószántából – egy kísérletet
               a nyolcfontos üteg elmozdítására, mely József nádorra lövöldözött. De az első
               kartácslövésre azok is visszariadtak: még egy kapitányukat is otthagyták, akinek a
               lovát a kartács megölte. Ezt azután a francia chasseur üldözőbe vette. A dragonyos
               kapitány vitézül védte magát gyalog is a három lovas ellen. Meglátja ezt a peteket
               egy győri insurgens lovas, <hi>Ugrinovics Lázár,</hi> aki csak úgy a
               maga kedvteléséből jött ki a városból csatát nézni, pipaszó mellett, s odarúgtat
               egyedül a szorongatott dragonyos tiszt segélyére, nagy méltatlankodással: kettőt
               levág a franciák közül, a harmadik bizonyosan megértette, amit mondott neki, mert
               elnyargalt. Erre aztán az insurgens felkapta a dragonyos tisztet, a háta mögé ülteté,
               s tovább szívta a pipáját: „Így tesz az insurgens, ha megharagítják”.</p>
            <p> Utoljára támadt egy elmés ember az insurgensek között, <hi>Ertel</hi>
               alezredes: s az elsáncolt táborban mihaszna heverő öreg ágyúkat odavontatva a Rába
               partjára, oldalba kezdte ágyúzni a franciákat. Erre aztán azok is átlátták, hogy itt
               tréfálni nem lehet, s valamennyi ágyúikkal, lovasaikkal visszavonultak Ménfőre:
               éjszakára.</p>
            <p> Ismét volt az osztrák hadvezéreknek egy napja, amit az insurgensek nyertek meg a
               számukra. Tehették volna, hogy elvonuljanak békén Komárom felé; vagy ha ütközetet
               akartak elfogadni, egyesítsék a szétszórt haderőket. <hi>Abádnál</hi>
               állt még egy insurgens hadtest <hi>Meskó</hi> tábornok alatt, s a
               Szigetközön egy másik <hi>Keglevich</hi> tábornokkal.</p>
            <p> Az abdai elsáncolt tábor arra volt alakítva, hogy a Lajta felől betörő franciákat
               feltartóztassa. Ezt az udvari haditanács így eszelte ki. A franciáknak azonban nem
               tetszett a Lajta felől betörni; hanem ahelyett Horvátország felől jöttek be. Erre
               senki sem számított. – Meskó tábornok tehát a bácskai lovasezreddel s a pozsonyi
               lovasság két svadronjával meg négyezer gyalog insurgenssel ott őrizte a semmit. Volt
               három ágyúja is és két haubitza.</p>
            <p>
               <hi>Nugent</hi> tábornok azonban estétől reggelig nem is mutatta magát.
               Csak reggel felé, mikor a franciák megkezdték az ágyúzást, került valahonnan elő. –
               Meg lehetett elégedve az ellenséggel: mert annak volt haditerve. Vezérei: <hi>Granier, Colbert, Lauriston, Narbonne</hi> Európa nagy csatatérein
               tanulták a hadászatot.</p>
            <p> Most jutott csak <hi>Nugentnak</hi> eszébe, hogy valami rendelkezést
               kellene tenni. Gyorsfutárt küldött <hi>Meskóhoz,</hi> hogy a dandárával
               siessen azonnal Győr alá, s<hi> Keglevichhez,</hi> hogy küldjön hozzá
               tizenkét svadron lovast. – Ez mind késő volt már. A távolság nem telt ki az
               időből.</p>
            <p> A franciák az egész harcvonalon ágyútűzzel kezdték, gyalogságuk tömött
               hadoszlopokban nyomult előre; s amögött vonult fel a lovasság.</p>
            <p> A magyarok legerősebb állását a szabadhegyi halmok képezték, s azoknak egyikén egy
               majorlak. Ezt védték a <hi>Vas, Zala</hi> és <hi>veszprémi</hi> gyalog insurgens ezredek, s két rendes magyar sorezred: az<hi> Eszterházy</hi> és <hi>Alvinczy.</hi>
            </p>
            <p> Az ellenség ismételten ostromlott, s ismételten vissza lett verve. Az insurgenseknek
               rossz puskáik voltak; de jó volt a szurony meg a puskaagy: lövés nélkül foglalták
               vissza elvett ágyúikat. A <hi>zalai</hi> gyalog insurgens had
               szuronnyal verte szét a rárohanó francia lovasezredet; ugyanezt tette a <hi>Vas megyei</hi> gyalogezred, mely a másod-harcvonalban volt
               felállítva. Midőn a francia gyalogság keresztültörte az első harcvonalt, mely rendes
               katonaságból állt, s elvette az ágyúkat; ez az újoncezred rohant rá, s elűzve az
               ellenséget, visszafoglalta a lövegeket. Ekkor, a francia taktika szerint, az
               ellenséges lovasság csapott le rájuk: azt is visszaverték szuronnyal, s megmentették
               a foglyokat is, a positiót is.</p>
            <p> A balszárnyon ezalatt a leghevesebb lovassági ütközet fejlődött ki: ott volt a <hi>pesti</hi> és <hi>veszprémi</hi> lovasság. Abban a
               tusában, mely a Viczay-árok hosszában kifejlődött, nem volt egy insurgens se, ki
               sebet nem osztott, vagy nem kapott volna. Egész lajstroma van feljegyezve a hősöknek,
               akik zászlójuk becsületét vérükkel védték meg.</p>
            <p> S ezalatt özönlött rájuk a kartács és haubitz. Az insurgens tüzérség is keményen
               viszonozta a tüzet. A harmadfél lovas üteg e napon kétezernél több lövést tett az
               ellenség ütegeire.</p>
            <p> Hanem a franciák jobban tudtak lőni. A <hi>veszprémi</hi> ezrednek két
               ágyúját leszerelték, s a francia lovasság rohamra indult, hogy az ágyúkat
               elvegye.</p>
            <p> A veszprémiek ezredese volt <hi>Zichy Ferenc</hi> gróf, őrnagyuk <hi>Ihász Imre,</hi> kapitányaik <hi>Zichy Károly</hi> és
                  <hi>Hunkár Antal.</hi>
            </p>
            <p> Az ezredes azt parancsolá, hogy az összetört ágyúkat el kell hozni. Erre a két
               kapitány a maga svadronjaival eléje rohant a vágtató francia lovasságnak, s amint
               összecsaptak, egybekeveredett a két ellenfél. Csoportonként harcoltak, <hi>Hunkár</hi> négyszer újítá meg a rohamot a franciák ellen, mind a
               négy rohamban sebet kapott; a negyedik olyan súlyos volt, hogy a hős lebukott a
               lováról. Volt egy kedves legénye; méltó a neve, hogy feljegyeztessék, <hi>Fodor István.</hi> Mikor a kapitányát leesni látta, leugrott a
               lováról, s gyalog állt föléje, védelmezve őt oroszláni bőszültséggel valamennyi
               ellenséggel szemben. Tizenegy kardvágást és tizenhárom pisztolygolyót fogott fel a
               testével az uráról; míg ő is rárogyott. Ekkor odaérkezett <hi>Zichy,</hi> és elverte a franciákat. Úr és szolga meg lett mentve, s annyi sebbel
               is megéltek.</p>
            <p> S ezalatt az őrnagy, <hi>Ihász Imre</hi> a kerék nélkül maradt ágyúkat
               emberei vállaira emeltetve hozatta át az út árkán, s aztán lóhoz kötve
               elszánkáztatta.</p>
            <p> Mindez a nádor szeme előtt folyt le. Valamennyi kíséretében levő törzstisztje mind
               ott harcolt az insurgensek között, mint önkéntes.</p>
            <p> Senki sem vezényelt ez ütközetben. A nádor ott volt: de ő nem parancsolt, mint ama
               „kéziratnak” egy <hi>kitörült</hi> (de azért olvasható) mondata jelzi:
                  <hi>„A régi rómaiak mintájára, felülemelkede a mostani katonai
                  etiquetten, ha királya úgy kívánta, mint zászlótartó is kész</hi>
               <hi>volt szolgálni más vezér alatt.”</hi>
            </p>
            <p> Ezalatt a francia voltigeurök a Tárca patak mély folyásán észrevétlen megkerülték a
               kismegyeri halmokat, s a szőlőhegyeken át oldalába nyomultak a szabadhegyi
               majornak.</p>
            <p> Onnan sietve kértek lovasságot a nádortól, a támadókat visszaverni.</p>
            <p> A rendes lovasság vezére, <hi>Geramb</hi> kinyilatkoztatá, hogy az ő
               csapatjai úgy szét vannak zilálva, hogy azokat semmire sem lehet használni többé.</p>
            <p> Ebben a pillanatban érkezett meg a<hi> zempléni</hi> insurgens
               lovasság, <hi>Kandó</hi> ezredes vezetése alatt. Az ágyúszó vezette
               őket a csatatérre. Akkor láttak először ellenséget. Az volt a parancsolat, hogy ki
               kell verni azokat a lövészeket onnan a szőlők közül.</p>
            <p> Megtették volna. Azonban, midőn nem törődve az öldöklő fegyvertűzzel, már egész az
               ellenségig hatoltak, akkor látták, hogy egy mély, széles árok fekszik közöttük,
               amögül puskázik az ellenség.</p>
            <p> Ezzel a balsikerrel el volt az ütközet sorsa döntve: a szabadhegyi halmokat nem
               lehetett többé tartani.</p>
            <p> Ekkor lett elrendelve a visszavonulás Komárom felé.</p>
            <p> És az nem volt vad futamodás. Talán a hadászat legszebb mozzanatai közé jegyezhető
               fel. Rendben, zárt sorokban húzódtak el az úton mind a gyalogezredek, mind az
               insurgensek. <hi>Egyetlen ágyút, egyetlen zászlót nem vett el tőlük az
                  ellenség.</hi>
            </p>
            <p> Mikor az ütközet fel lett adva, akkor maga <hi>József</hi> nádor négy
               zászlóalj insurgens lovasságot összetömörítve, azoknak az élére állt, s hadsegédeivel
               visszavezette azokat a csatatérre, s egy magaslaton felállítá. Ezzel védte meg a
               visszavonulást. Ott, azon a magaslaton harcolt a nádor vezénylete mellett <hi>Hadik</hi> altábornagy, <hi>Luzsénszky József</hi>
               tábornok, <hi>Almásy Kristóf</hi> ezredes; ott dolgozott <hi>Machold József</hi> insurgens főtűzmester a maga két ágyújával és
               két haubicával, s ez a hősi végerőfeszítés egy érckaput tartott nyitva az elvonuló
               hadseregnek, s csak ez teszi lehetővé, hogy egy egész hadsereg elvonulhasson a
               feladott csatatérről, anélkül, hogy egy csapatját foglyul veszítené elvonulva – nem
               hátrafelé, ott a Duna volt; hanem oldalvást, végig hosszában az egész ellenséges
               harcvonal előtt.</p>
            <p> Folyton megújítva a harcot, a rohamot az útját álló ellenség ellen, tört magának
               utat egyik insurgens ezred a másik után. A <hi>somogyiak</hi> előtt egy
               francia carrée állt. Neki kellett vágniuk a szuronyerdőnek. A rohamban elesett a
               vezérük, <hi>Festetich György</hi> gróf ezredes, azután az őrnagyuk,
                  <hi>Pásztory Menyhért.</hi> Elesett a zászlótartó, <hi>Bátor György</hi> is. Ekkor felkapta a zászlót <hi>Sepsey.</hi>
               Perc múlva azt is leteríté egy golyó; ekkor kezébe kapta a zászlót <hi>Szuhányi:</hi> abban a pillanatban őt is megölték, s még akadt egy negyedik is,
               aki a zászlót kezébe emelje, <hi>Mohos János;</hi> de ez már keresztül
               tudott vele hatolni a szétrobbantott négyszögön.</p>
            <p> S ilyen jelenetek ismétlődtek egyik negyedóráról a másikra.</p>
            <p> A<hi> Vas megyeiek</hi> voltak a legutolsók. A visszavonulásnál a <hi>legelső</hi> hely.</p>
            <p> Ebben a<hi> senkitől nem vezényelt,</hi> két napig tartott győri
               ütközetben volt a magyar hadseregnek kilencszáznyolcvan halottja s kétezerkétszáz
               sebesültje: a franciáknak felényivel még több ennél. A Lamriston-lovasezred maga
               kétszázhetven embert vesztett, köztük az ezredesét és tizenegy tisztjét.</p>
            <p> A győztes fél nem is üldözte a visszavonulót. Maga is össze volt dúlva ez
               ütközetben, melynek szokatlan harcmodora egészen meglepte a franciákat.</p>
            <p> Nem volt itt tömegharc, zárt hadoszlopok taktikai összeműködése. Egyes csoportok,
               egyes hősalakok viadalából állt az egész harc, aminőt csak a hajdani keresztes
               háborúk idejében láttak.</p>
            <p> Caffarelli francia hadügyminiszter, aki jelen volt ez ütközetben, Napóleonhoz
               utaztában, azt mondá a magyar insurgensekről:</p>
            <p> „Ils sont braves, mais ils ne sont pas encore dressées.”</p>
            <p> (Derék vitézek, de nincsenek még betanítva.)</p>
            <p> Ez volt a győri ütközet története, ahogy azt becsületes magyar ember leírta.</p>
            <p> Hanem azért minden ember csak ezt a gúnydalt énekelte utána: „Retirálj, retirálj,
               Komáromig meg se állj”.</p>
            <p> *</p>
            
            <p> Honnan támadt tehát mégis annak a szégyenletes futásnak a híre, mely az egész
               országban általános hitté tudott válni?</p>
            <p> Azt is mondjuk el egész őszintén igazán.</p>
            <p> Amíg a győri csatában részt vett insurgens ezredek összetömörültek, a tiszántúliak
               is útban voltak a főtábor felé.</p>
            <p> „Egy” zászlóalj már áthaladt Budán, s útban volt Győr felé. Délig eljutottak
               Bánhidáig a Vértes aljában, s ott rostokot tartottak.</p>
            <p> A győri ütközet első napján megsebesült insurgenseket Budára szállították, ahol a
               tábori kórház be volt rendezve. A lassan döcögő szekereket utolérte egy hatvanfőnyi
               insurgens csapat, mely a legszélső előőrsön felállítva, részt sem vett az ütközetben,
               hanem amint a magyar hadsereget visszavonulni látta, egy még májusban kiadott
               napiparancs szerint Buda felé vette az útját.</p>
            <p> Mikor ez a hatvan lovas összetalálkozott a mezőn vigadó tiszai insurgens ezreddel,
               már akkor ezek azt beszélték, hogy az egész insurgens sereg meg van semmisítve:
               egyedül ők maradtak meg hírmondónak. Hát még mikor a sebesülteket meglátták! Azok
               között volt az a tüzér, aki a lőporos szekér felrobbanásakor összepörkölődött. „A
               franciák megégetik a magyar nemeseket!” Azzal az egész ezred elkezdett eszeveszettül
               szaladni visszafelé a budai úton, felordítva minden útba eső helységet, hogy vége a
               nemesi seregnek, levágta a francia valamennyit, éget, gyilkol és pusztít! A megrémült
               had úgy nőtt, mint a hógörgeteg, amíg Budáig eljutott. Itt a hajóhídnál útját állta
                  <hi>Alvinczy</hi> tábornok a pesti polgár katonasággal, nehogy a
               futó ezred a bal parton összegyűlt ötezernyi insurgens hadat is magával ragadja. Itt
               lehetett az, hogy valamelyik híres ordító azt kiálthatta Alvinczynak, sárkánytalan
               fegyverét mutogatva, hogy <hi>„nem csinálná meg ezt a puskát?”</hi>
            </p>
            <p> Guzsalyszár kellett volna a szájhős kezébe, nem puska! Hisz nem is látta az
               ellenséget, úgy szaladt el.</p>
            <p> És a királyt <hi>erről a budai gyászfutásról</hi> értesítették azok a
               főméltóságok, akik a magyar nemességet gyűlölték; nem pedig a valódi győri
               ütközetről, s erre az értesítésre küldött a király egy <hi>haragtól
                  lángoló keserű leiratot</hi> a nádorhoz, égő sebeknél is égőbb bélyeget ütve a
               magyar insurrectióra – három nappal a győri ütközet után.</p>
            <p> És ezen három nap alatt az insurrectio hősei a győztes ellenséget saját
               főhadiszállása közepette támadták meg, kiverték a helyéből, megölték egy
               vezértábornokát, s babérral takarták homlokaik égő sebeit.</p>
            <p> Ez a történet <hi>Komárom</hi> alatt, ahová János főherceg serege
               egész rendben bevonult, míg <hi>Eugen</hi> csak másnap jött utána,
               abban a hitben, hogy <hi>Komáromot</hi> könnyűszerrel elfoglalhatja. El
               is kezdte ágyúztatni a várat a Dunán keresztül, ő maga a szomszéd Ács helységben ütve
               fel főhadiszállását. Itt rohanta meg fényes nappal az alkirályt a Vas megyei
               insurgens lovasezred, <hi>Szapáry Vince</hi> ezredesének vezetése
               alatt. A nemes lovasok három oldalról rohantak be a faluba, s vad futásra
               kényszeríték a francia lovasságot. Egy nemes közvitéz, <hi>Melegh
                  János</hi> magával a dandárvezérrel, <hi>Lamarque</hi> tábornokkal
               keveredett személyes harcba: azt levágta, s még a legion d’honneur rendcsillagát is
               elhozta magával. Többé nem is próbálták meg a franciák Komáromot ostromolni.</p>
            
         </div>
         <div type="chapter">
            <head>Meskó körútja</head>
            <p> Egyike a legbámulatosabb harci tényeknek volt az a fegyverút, melyet <hi>Meskó</hi> dandárvezér tett meg a győri ütközet után.</p>
            <p> Későn kapta meg a<hi> Nugent</hi> tábornagy parancsát, hogy hagyja el
               az abdai sáncokat és siessen csatlakozni a győri táborhoz. Ennek a mozdulatnak a
               gyorsítását még az is gátolta, hogy most már ő is meg volt támadva Napóleon
               főseregének ellene küldött lovassága és lóhátas gránátosai által. Elvonultában
               folyton kellett védelmeznie a közrevett gyalogságát.</p>
            <p> Mikor aztán <hi>Győr</hi> alá megérkezett, már akkor teljes
               visszavonulásban volt a magyar insurgens had János főherceg seregével, s <hi>Meskó</hi> dandára maga előtt találta az alkirály egész harmincezer
               főnyi győztes táborát: oldalában volt <hi>Marullas</hi> lovasdandára, s
               háta mögött a Duna. <hi>Győrbe</hi> sem vonulhatott már be többé.</p>
            <p> Ily helyzetben a rendes tudományú hadvezér le szokta rakni a fegyvert. Az alkirály
               felszólítá <hi>Meskót</hi> a capitulatióra.</p>
            <p>
               <hi>Meskó</hi> tagadó választ adott. Erre aztán a franciák egészen
               körülzárták, s arra számítottak, hogy <hi>Meskó</hi> a dunai hajókon és
               malmokon fogja megkísérteni az átkelést a keskeny Duna-ágon át a Csallóközbe. Voltak
               üldöző hajóik, ágyúkkal ellátva.</p>
            <p> De <hi>Meskónak</hi> alvezéreivel megállapított terve nem ez az
               egyedül lehetőnek kínálkozó menekülési út volt; hanem egy másik, amely képtelenség.
               Keresztültörni az ellenség harcvonalán, s aztán egy óriási vargabetűvel körülkerülni
               az ellenséges tábort, s úgy jutni el <hi>Komáromba</hi> a
               derékhadhoz.</p>
            <p> Ezt a tervét tudatta is a nádorral. Az üzenetvivés is egy hőstett volt. <hi>Széchenyi Pál</hi> gróf vállalkozott rá. Egy sandolinon, egyedül
               indult el az éj sötétjében a Dunán Komárom felé, a franciáktól megszállt partok alatt
               végig, üldöztetve naszádosok, lövetve előőrsök által; de szerencsésen megérkezett a
               nádorhoz.</p>
            <p> Az éj beálltával <hi>Meskó</hi> tutajokból hidat veretett a<hi> Rábcán</hi> keresztül, s elöl-hátul a lovasságát és az ágyúit,
               középette a gyalogságát menesztve, átmenekült észrevétlenül. Akkor felgyújtatta maga
               után a hidat.</p>
            <p> Az ellenség csak akkor vette észre, hogy a körülfogott dandár arra tört magának
               utat, amerre senki sem hitte.</p>
            <p> A <hi>Rábca</hi> nem olyan nagy víz, hogy azon <hi>Marullas</hi> lovassága át ne gázolhatott volna. Ez már déltájban utolérte a
               menekülő insurgens dandárt. Azonban a bácskai lovasok (jobbadán bunyevác nemesek) <hi>Garnika</hi> és <hi>Szucsics</hi> vezéreik alatt
               visszaverték a támadást. Másnap <hi>Kiscellnél</hi> ismét rajtuk
               csapott <hi>Marullas,</hi> s reggeltől délig folytonos csatározás
               közben folyt a visszavonulás. A Marcal vidéke tele van apró patakokkal, amik vizenyős
               sömlyéket támasztanak a lapály mentén, s apró hidak vezetnek a vizeken át. A bácskai
               ezred minden hidacskánál megállt a francia lovassággal verekedni, míg a gyalogezredek
               meg az ágyúk a hídon átdöcögtek; a harc alatt <hi>Zirchich</hi> mérnök
               felgyújtatta a hidakat.</p>
            <p> A gyalogságnak azalatt egyórai pihenése sem volt: a nemes urak kordováncsizmái
               leszakadtak a lábaikról, mezítláb kellett továbbmasírozni. Forró nyári nap volt:
               epedve vágyott mindenki a Marcal túlsó partján kezdődő rengeteg erdők árnyéka után.
               Előbb azonban át kellett vádolni a kiscelli hídon, s itt újra kezdődött a hősi harc a
               híd birtokáért. <hi>Meskó</hi> két ágyút és két haubicot állított fel a
               híd mögött, és a bácskaiakkal, akiket most már <hi>Keglevich</hi>
               vezetett, végső erőfeszítéssel küzdött a túlnyomó erő ellen, amíg gyalogsága, két
               másik ágyúval s a turóci lovasezreddel a falun átvonul, s az erdőt eléri.</p>
            <p> Ez megtörtént, de a menekülőkre ott várt a nagyobb veszedelem. Az alkirály seregének
               egy lovasságból és gyalogosokból összeállított dandára vonult a Marcal jobb partján
               előre, hogy <hi>Meskóéknak</hi> útját állja, s az insurgens had az
               erdei útba érve, egyenesen ennek a torkába futott bele.</p>
            <p> A hátban üldöző <hi>Marullastól</hi> csupa ravasz taktika volt, hogy
               nem fejtette ki egész erejét a menekülők ellen: időt akart nyerni az eléjük kerülő
               dandár számára. „Rendes” hadsereg okvetlenül ottveszett volna ebben az ügyesen
               elkészített kelepcében. Hanem ezek <hi>magyar</hi> insurgensek
               voltak.</p>
            <p> A meglepetés első pillanatában a <hi>turóci</hi> lovas előhad
               meghátrált, a gyalogság nem bírt hadrendbe sorakozni, s futott rendetlenül az
               erdőnek: a tüzérség alig tehetett három-négy kartácslövést a francia lovasság ellen,
               már körül volt véve. – Ebben a válságos pillanatban érkezett meg a<hi>
                  pozsonyi</hi> lovas nemesség, élén <hi>Eszterházy János</hi>
               gróffal.</p>
            <p> Ez a roham volt az insurrectiót jellemző hőstettek legfényesebbike. Egyhuzamban szét
               volt verve, vagy lekaszabolva a támadó francia lovasság; kétszáz lovas chasseur
               tizenkét tiszttel foglyul ejtve, az ágyúk visszafoglalva, s ismét az ellenségnek
               fordítva. Azzal a pozsonyiak a hátul felvonuló francia gyalogságnak fordultak –
               egyhujjában szétszórták valamennyit, s most már az menekült az irtványok közé, ahol
               az insurgens gyalogságban aztán emberére talált.</p>
            <p> S a <hi>pozsonyi</hi> ezrednek még ez sem volt elég. Most már
               vágtatott előre a kinyitott országúton. Utolérte azt a francia csapatot, mely a
               Győrnél foglyul ejtett rendes katonákat kísérte, a <hi>Strassoldo-,
                  Eszterházy- és Saint Julien-</hi>ezredből valókat meg a <hi>stájer</hi> honvédeket, köztük harminchat törzstisztet. A pozsonyi ezred a
               franciákat elfogja, s a foglyokat kiszabadítja. Azzal még tovább rohan az ellenség
               uralta terepen: meglep egy társzekérvonatot, mely puskát, kenyeret, bort és ami a
               legbecsesebb: csizmát szállít a francia hadsereg számára. Azt is martalékul ejti, s
               ekkor aztán a kimentett foglyokat az ellenség fegyvereivel, a saját gyalogságát az
               ellenség csizmáival ellátva: kétszeressé nőtt haderővel letelepszik az ellenségtől
               elfoglalt gyepre, s ott annak a saját proviantjával megvendégeli az insurgensek
               dandárát. Mikor aztán kedvére kipihente magát, szép dob- és trombitaszóval tovább
               ballagott a csatákban megnőtt dandár, közbül fogva az elfogott franciák századait. –
               Nem is háborgatta azután őket ez úton senki egész <hi>Keszthelyig,</hi>
               a Balaton déli végéig.</p>
            <p> Ott rábukkantak <hi>Chasteler</hi> tábornokra, aki a tiroli
               hadseregével folyvást az ellenséget kereste. Mondták neki, hogy ők most rá tudják
               vezetni: itt van az a Bakonyon és Vértesen túl; Komáromot őrzi. <hi>Meskó</hi> és <hi>Chasteler</hi> serege egyesülten nagy fordulatot
               adhat a hadjáratnak, ha most egyszerre a hátába támad. – De <hi>Chasteler</hi> tábornok mint <hi>rendes</hi> stratéga, azt mondá,
               hogy ilyen bolondságot nem cselekszik, hogy háromszoros erejű ellenségen törjön
               keresztül.</p>
            <p> Akkor aztán <hi>Meskó</hi> azt mondá, hogy megteszi hát ő egyedül a
               maga insurgens dandárával. S amit kimondott, azt meg is tette.</p>
            <p> Három nap kellett <hi>Meskónak,</hi> hogy <hi>Győrtől
                  Keszthelyig</hi> lehozza a dandárát; de két hét kellett hozzá, amíg a Balaton
               túlsó oldalára átkerülve visszafelé megtette az utat <hi>Komáromig –
                  Chasteler</hi> tábornok segítsége nélkül. Minden városnál, minden falunál csatát
               állva, hatoltak folyvást előre, míg végre a komáromi úton szemközt jött rájuk
               Gosztonyi két lovasezredével, a<hi> pestiekkel</hi> és a <hi>veszprémiekkel. Újszőnynél</hi> maga <hi>József
                  nádor</hi> jött ki eléjük, fényes kíséretével, s forró üdvözlettel fogadva a hősök
               dandárát, maga állt a hősök elé, s úgy vezette táborhelyére, ágyúk dörgése, harangok
               zúgása mellett, az elrongyollott, összevagdalt, sárral-vérrel belepett, de
               megkoszorúzott sereget. A Szent András temploma küszöbén pedig az ország <hi>hercegprímása</hi> fogadta a hős dandárt, főpásztori áldását adva
               reá.</p>
            <p> Ilyen volt a magyar insurgens sereg: az a kicsúfolt, szégyenszemmel emlegetett
               „utolsó” <hi>nemesi fölkelés.</hi>
            </p>
            <p> Néhány nap múlva negyvennégy svadron nemesi fölkelő lovasság volt összpontosítva a
               csallóközi rónán, Böös falu körül.</p>
            <p>
               <hi>József nádor</hi> e sereghez a következő napiparancsot intézte:</p>
            <p> „Vitézek! Ma visszanyerjük zászlóink csorbított jó hírét.”</p>
            <p> Azok vivátot kiáltottak rá: azt hitték, az ellenség elé viszik őket.</p>
            <p> Ahelyett a <hi>király</hi> jött eléjük. Egész fényes táborkara
               élén.</p>
            <p> S ott az uralkodó maga hadszemlét tartott fölöttük; bemutattatá magának a hősök
               kitűnőbbjeit, megdicsérte, érdemrendekkel díszíté őket, s dúsan megvendégelte és
               napiparancsában magasztalásokkal halmozá el az egész insurrectiót.</p>
            <p> A király maga tépte le zászlóikról a szégyen fátyolát, s maga tűzte fel helyébe a
               babérkoszorút.</p>
            <p> És erről mind nem tudott meg a világ semmit!</p>
            <p> Az a hatalmas titkos bécsi kéz még abba a hiteles okmányba is bele tudott nyúlni,
               mely a király számára a nádor parancsából íratott, s ahol ezek a sorok állnak <hi>Kisfaludy Sándor</hi> hadinaplójában:</p>
            <p> „A császár és király a felvonulás gyorsaságán, a tömegek átalakulásán, a fennálló
               renden elbámult, s benső megelégedését nyilvánítá.”</p>
            <p> Az utána következő sorok veres irallal keresztül vannak húzva.</p>
            <p> „És azt mondá, hogy a nemesi felkelő sereget egészen másformának találta, mint
               amilyennek előtte lefestették; s most már megtudta azt is, hogy Győr alatt a fiak
               atyáik példája szerint harcoltak.”</p>
            <p>
               <hi>Még a király szavai is alá voltak vetve a censurának!</hi> A
               censura volt az, ami a classicus korban a<hi> „fátum”,</hi> aminek még
               az istenek is meg kellett hogy hódoljanak.</p>
            <p> Ezzel a nemesi fölkelő sereggel <hi>János</hi> főherceg újból
               rendezett hadserege tekintélyes haderővé nőtt meg.</p>
            <p> Ha a <hi>wagrami</hi> ütközet napján <hi>Meskó</hi> lett
               volna <hi>János</hi> főherceg táborkari főnöke, a nagy korzikait aligha
               utol nem érte volna már ez évben a <hi>waterlooi</hi> fátum, Így
               azonban annak a végzetnek kellett teljesülni, hogy a lanyha vezénylet miatt, <hi>János</hi> főherceg hatalmas serege két órával elkésve érkezett meg
               az ütközet után, mikor már <hi>Károly</hi> főherceg – nem megverve, de
               csatát vesztve visszavonulóban volt.</p>
            <p> És ezzel a magyar nemesség elveszté a kész babérait; a császárkirály pedig elveszté
               birodalmának négyezer négyszögmérföldnyi területét.</p>
            <p> És akkor még kétszázezer főnyi harcra kész hadseregünk állt egy csatavonalban a nem
               erősebb ellenfél előtt.</p>
            <p> Az osztrák politikusok inkább az ellenségnek nyújtottak kezet, mint a magyarnak. A
               győztes <hi>Napóleonnak</hi> a béke díjában még a császár-király
               leányának a kezét is odaadták.</p>
         </div>
         <div type="chapter">
            <head>A reformkorszak Magyarországon</head>
            <p> A magyar nemzet a francia forradalom alatt hű maradt királyához a törvényhozásban, a
               közéletben és a csatatéren.</p>
            <p> Láttuk, hogy a nemesi insurrectio mily derekasan állta meg a harcot a diadalhoz
               szokott francia seregekkel szemben, midőn hazája földjét kellett megvédelmeznie: még
               nagyobb elismerésre érdemesek azok a rendes hadsereget képező ezredek, melyek a
               jobbágynépből lettek alakítva. A nemességet kivette az ősi szabadalom a rendes
               katonai szolgálat alól: újoncot csak a parasztság adott. A jobbágy az alkotmányon
               kívül állt; a szabadság ránézve értelmetlen szó volt: a csatába nem a lelkesedés
               vitte.</p>
            <p> Az országgyűlés által megajánlott újoncilletéket a megyékre és városokra a lélekszám
               aránya szerint kivetették, s aztán elindították a huszártoborzókat, hogy tánccal,
               zenével és borospalackkal szedjék össze az újoncilletményt az önként felcsapókból.
               (Későbbi időkben felpénzzel is édesgették az ifjakat a katonai pályára.)</p>
            <p> Az ilyen „huszárverbunkok” a század közepe felé a magyar népéletnek egyik typicus
               jelenségét képezték. Tizenkét nyalkán öltözött huszár tarsolyosan, lódingosan,
               tollforgós csákóval, kiállt a népes vásárpiac közepére, s ott kört alakítva, elkezdte
               táncolni, cigányok zenéje mellett azt a délceg, férfiaknak való lejtőst, melyet a
               vigalmakban „verbunkos”-nak neveztek, s aztán a látványra és zenehangokra odacsődülő
               legénység közül kiszemelve a katonának termettet, borospalackkal kínálgatva,
               odacsalogatta a tánckaréjba, s aztán biztatással, legénykedő nagy mondásokkal addig
               szédítgette, míg az belekóstolt a borába, parolát adott, s egyszer csak azon vette
               észre magát, hogy az ő süvege van a huszár fején, annak a csákója meg az ő tarkóján:
               s azzal aztán már fel volt avatva katonának. De a nóta szerint rendesen úgy járt,
               hogy „héj, mindjárt rászedtek: Huszárnak álltam be s bakancsosnak tettek.” A híres
               zeneszerző Biharinak volt egy toborzó nótája, amelyet „negyvenemberes” nótának
               neveztek el, azért, hogy egy katonaállítás alkalmával egy délután felcsapott erre a
               nótára a Debrecen városától járó negyven legény katonának.</p>
            <p> Ha így ki nem telt az újoncilletmény, nekiindultak az elöljárók vasvillával,
               kötéllel összefogdosni a katonának való legényeket: ahogy a népdal kesergi: „Már mi
               nálunk verbuválnak – Kötéllel. – Elfogják a szegény legényt – Erővel. – A gazdagnak
               öt-hat fiát – Nem bántják: – A szegénynek, ha egy van is – Elrántják.” – Magában a
               „gyöngy életben” sem nagy öröme telhetett a parasztlegénynek a népdal szerint:
               „Sírhat az az édesanya, kinek katona a fia: Mindig van annak halottja: Éjjel-nappal
               sirathatja.” – Vagy a még gyakorlatibb felfogás szerint az élelmezést jellemezve:
               „Szegény kenyér, nincs benne só! Húsos leves csak ritkán jó: Járja mindennap számára,
               Csillagot néz vacsorára.”</p>
            <p> Az ilyen erővel katonának vitt fiúkból kerültek ki, ha megszökhettek, a
               „szegénylegények”, a pusztázó betyárok, akiknek népies, kalandos életük sajátszerű
               különlegességét képezte a magyar népszokásoknak; mely regényes tünetét a múltnak,
               hogy a jelenkori intézmények megszüntették, senki sem sajnálja.</p>
            <p> A magyar nemes, ha királyához hű volt, a nádort, a király testvérét, Józsefet pedig
               kiválóan szerette.</p>
            <p> S e szeretetnek mélyenjáró gyökerei voltak, mert József nádor ötvenesztendős
               kormányzata alatt valóságos gondviselésszerű alakja volt a magyar nemzetnek. S ilyen
               alakra azon időkben nagy szükség vala, amidőn Magyarországnak nem volt felelős
               kormánya, amely közvetlenül érintkezik a királlyal, fölfelé és lefelé a parlamentnek
               szavatos.</p>
            <p> József nádor mint a királynak testvére, s annak, a nádori hatalomnál fogva
               személyesítője, folyvást ott állt a nemzet és trón között, oltalmazva a nemzetet a
               bécsi kormány túlkapásai ellen, s óvta a trónt a nemzet kitöréseitől. Ő magyarnak
               vallá magát. Budán fényes udvart tartott; Alcsúton egy vadonból paradicsomot
               varázsolt elő, letelepedve közöttünk mint magyar földesúr, s az okszerű gazdászatból
               fényes példát adva; s egy országgyűlési beszédében kimondá, hogy őbenne is Árpád vére
               foly.</p>
            <p> Háborúban a nemesi felkelő sereget, békében az országgyűlés tanácskozásait vezette;
               s ha védte ott dicsőséggel a haza épségét, védte itt bölcsességgel a
               szólásszabadságot.</p>
            <p> S erre sokszor volt szükség.</p>
            <p> Amint a napóleoni hadjáratok véget értek, s a Lipcsénél elfoglalt ágyúkból öntött
               keresztek kiosztattak (úgynevezett „ágyúkeresztek”, amilyenekkel a hadseregnek minden
               tagját feldíszíték), a Bécsben összegyűlt európai uralkodói congressus tagjai már
               elfeledték, ami ez emlékkeresztre volt írva: „Európa libertati asserta.”</p>
            <p> Az irányadó politikusok az egész nagy lezajlott világháborút egyenesen a
               szabadelvűség eszméinek rótták fel, s ennélfogva azt hitték, hogy a bajt úgy fogják
               legjobban orvosolni, ha ezen eszméket kiirtják, s az idők kerekeit visszafelé
               forgatják. Ezen az alapon termett meg az úgynevezett „Szent Szövetség”.</p>
            <p> Ennek a hatása Magyarországra is kiterjedt. Gentz terve, mely szerint a birodalom
               középpontjává Magyarország teendő, s annak mintájára az alkotmányos gyakorlat az
               örökös tartományokra is kiterjesztendő, félretevődött – az ország ügyeinek vezetése
               Metternich herceg kezébe került. Magyarországnak az alkotmánya ugyan meghagyatott,
               annak a fenntartását a király koronázási esküje biztosítá; hanem az országgyűlés nem
               hívatott össze tíz esztendeig. Csak a vármegyék gyakorolhatták „ellentmondási
               jogukat”. Ezzel szemben megint a kormánynak nem volt más védszere, mint a kiválóbb
               ellenzéki megyei szónokokat „ad audiendum verbum regium” (a királyi szó meghallására)
               Bécsbe felidéztetni; ami megtörtént még olyan alkalmakkal is, aminő volt Horváth
               István tudósnak az esete, aki egy keringő dallamát a következő rhythmussal egyezteté
               össze:</p>
            <p>
               <hi>„Már Isten néki – Szokjunk rá – Járjunk rá.” A német táncra! „Úgyis
                  már régen – Rászedtek – Rávettek A szolgaláncra.”</hi>
            </p>
            <p> Amiért a tudós felhívatott a király elé Bécsbe, s ott azzal védte magát, hogy a
               király előtt el is énekelte, el is táncolta az egész nótát, s ezzel a királyt
               megnevetteté – és a saját lábát kihúzta a tőrből.</p>
            <p> A bécsi titkosrendőrködés kiterjedt Magyarországra is, és ellenőrizte még a
               magántársalgást is. A sajtót censorok rendszabályozták (mindössze tíz nyomda volt az
               egész országban), a hírlapoknak csak a száraz eseményeket volt szabad megírniuk, de
               azokat is csak válogatva. Hírlap is csak három volt még akkor. A színtársulatok ügye
               is elejtetett. A budai magyar színtársaság részvét hiányában megbukott; dacára, hogy
               a nádor és prímás tetemes pénzösszeggel segélyezték. Az iskolákban csak azt volt
               szabad tanítani, amit a censor megengedett; a római katholikusoknál a tanítás
               kizárólag a szerzetesek kezében volt: szabad tanítás csak a protestánsok iskoláiban
               volt található; a költő neve egyértelmű volt a csavargóéval: Csokonai Vitéz Mihály
               szegény sorsban élt és halt meg; Kisfaludy Sándornak, a Himfy szerelmei s a Regék
               írójának műveit csak a középosztály olvasta. A legtöbb költői művet a censura miatt
               szokás volt „leírni”. Ez volt az irodalompártolás.</p>
            <p> Azonban, ha a szellemi hátramaradást még kevesen érezték is, az anyagi bajok a nép
               minden rétegére nyomasztóan hatottak.</p>
            <p> A papírpénz és a rézpénz szertelen elterjedése, később annak értékleszállítása, amit
               „devalvatiónak” neveztek, általános megrendülést okozott az anyagi viszonyokban. Az
               ötforintos fekete bankóból lett egy forint „pirosszemű” bankó. – A határvámok magas
               tételei pedig még a gyógyulás eszközeit is elvették Magyarországtól. Fő kiviteli
               cikkei, gyapjúja, dohánya elveszték a külpiacokat. A borra nézve még azonkívül az a
               rendelet állt fenn, hogy amely kereskedő magyar bort szállított ki külföldre,
               tartozott ugyanannyi ausztriai bort is megvenni, s azzal együtt kiszállítani.</p>
            <p> S hogy színültig teljék a keserűség pohara, még az elemek is ellene fordultak az
               országnak. Oly ínséges évek következtek egymásra, hogy az európai Kanahánnak nevezett
               országban nem volt betevő falatja a népnek: erdei makkból őröltek lisztet.</p>
            <p> Valóban nagy életerővel kellett bírnia a nemzetnek, hogy ily fokú lehanyatlásból
               újra fel tudjon emelkedni önerejével, s igazán nagy bizalommal kellett viseltetniük a
               jövendő iránt azoknak a férfiaknak, akik e század elején vállalkozni mertek arra,
               hogy a magyar nemzetet ismét európai tényezővé emeljék. Nem riadtak vissza e nagy,
               nehéz munkától.</p>
            <p> Régi, megszokott, a nemzedékek vérébe átment fogalmaknak kellett elmúlniuk, helyükbe
               újaknak támadniuk, s újból vérré válniuk, hogy az egész nemzet bele találja magát a
               megváltozott világhelyzetbe.</p>
            <p> Mai napság már az <hi>akkoriban</hi> új eszmék, melyek a régieket
               eltemették, sem érthetők többé.</p>
            <p> Akik végigélték ezt az újjáalakulási félszázadot, sok olyan nevet és elnevezést
               hallottak, melyek Magyarországon egy-egy kor eszmekörét személyesítik. Így például
               Tolna vármegyében az egyik pártot „kubinszkynak”, a másikat „pecsovicsnak” hívták. Az
               első a szabadelvű tábor elnevezése volt, a másikkal a kormány és a conservativ párt
               híveit csúfolták. Voltaképpen pedig ez a Kubinszky nem volt több, csak egy
               kortesfőnök; Pecsovics ellenben egy conservativ főúrnak a tiszttartója, akinél a
               pártértekezletre összegyűlt hívek szíves vendéglátásra találtak. Asztaláról lett
               históriai nevezetességgé, s ez a hírnév eltartott harminc esztendeig. Komolyabb cím
               volt a <hi>liberális</hi> és <hi>conservativ,</hi> s e
               kettő között álló <hi>reformer.</hi> Maguk a liberálisok is két zászló
               alatt küzdöttek, aszerint, ahogy <hi>municialisták,</hi> vagy <hi>centralisták</hi> voltak<hi>.</hi>
            </p>
            <p> Azok a fennkölt vezérszellemek, akik a magyar nemzetet halálos ájulásából
               feléleszteni vállalkozának, mindnyájan átlátták, hogy csak azon az úton érhetnek el
               igazi sikert, mely a polgári jogoknak az egész népre való kiterjesztéséhez vezet. E
               cél felé haladának 1825-től 1848-ig a régi hagyományoktól nyűgözött nehéz, de kitartó
               lépésekkel.</p>
            <p> Méltán rakhatja le koszorúit a nemzet azon nagy szellemek emlékköveire, kik e nehéz
               munkát előbbre vitték.</p>
            <p> Küzdeni az ellenkező elvű hatalom ellen, csupán szellemi eszközökkel és egyúttal a
               saját nemzetüknek megrögzött előítélete ellen. Újítani azzal az óvakodással, hogy a
               régi meglevő halomra ne dűljön. Terjeszteni a szabadelvűséget és felvilágosodást, a
               censura kényuralma mellett. Ébresztgetni a nemzeti öntudattal együtt az európai
               polgárosulás utáni vágyat. Javítani a földet és a szíveket. Művelni egy elhanyagolt
               nyelvet, melyet átburjánzottak a holt és élő nyelvek kifejezései, melynek beszélése
               kiment a divatból, s e nyelvnek érvényt szerezni a szószéken, törvényhozásban, bírói
               széken, iskolában, irodalomban, színpadon, s ami legnehezebb, a társas életben.
               Előkészíteni oly intézményeket, melyek az elméleti világban utópiai álmoknak tűntek
               fel. S akik mindezekért életet, vagyont, fáradságot áldoztak, azzal a biztos
               tudattal, hogy az a mag, amit ők elvetnek, valaha dús aratást fog adni – az
               utókornak; de azt a kort ők nem érik meg e testben élve.</p>
            <p> Az 1825-ben kezdődött s 1827-ben végződött pozsonyi országgyűlés fő alkotásai voltak
               a közművelődési s a hadképesítési intézmények, melyeket immár a kor kívánalmaihoz
               képest kellett átalakítani.</p>
            <p> Törvény hozatott a Magyar Tudományos Akadémia és a Ludovica katonai akadémia Pesten
               leendő felállítására: mind a kettő önkéntes adakozások útján, melyeknek sorában ott
               látjuk a magyar főrendek legfényesebb neveit, elöl a nádorral, azonkívül az egyes
               megyék gyűjtéseit a nemesség körében. Éppen így lett megalakítva a Magyar Nemzeti
               Múzeum is.</p>
            <p> Két messzevilágló névvel találkozunk e téren: mind a kettő Széchenyi. Az első
               Ferenc, ki nagybecsű könyvtárának ajándékozásával a nemzeti múzeumot segítette
               megalapítani; a második István, ki a magyar tudós akadémia megalapításánál kezdé meg
               örökké dicsőítendő hazafiúi és reformátori pályáját.</p>
            <p> A haza atyjai azon tanácskoztak a követek kerületi gyűlésén, hogy a magyar tudós
               társaságot megalapítsák. Jó szándékban nem volt hiányosság, de nem volt meg a fő
               kellék, ahogy a hírneves, a hazafi követ Nagy Pál mondá: „ami a háborúhoz kell: a
               pénz, pénz és ismét pénz”.</p>
            <p> Amint Nagy Pál szavai elhangzottak: a hallgatóság közül felállt egy fiatal
               huszárkapitány: melle vitézségi érdemrendektől borítva, aki e rövid beszédet
               mondá:</p>
            <p> „Nekem itt szavam nincs. Nem vagyok tagja a követek házának. De birtokos vagyok: és
               ha feláll egy oly intézet, mely a magyar nyelvet kifejtse, mely avval segítse elő
               honosainknak magyar neveltetését, jószágomnak egyévi jövedelmét feláldozom reá.”</p>
            <p> E rövid beszéd oly lelkesedésre ragadta az ország rendeit, hogy még azon ülés
               folyamán egy negyedmilliónyi ezüst forint gyűlt össze a Magyar Tudományos Akadémia
               megalapítására.</p>
            <p> S ettől fogva Széchenyi István közel egy negyedszázadig maradt nemzetének szellemi
               és anyagi téren előre vezetője. „Te saxa loquuntur!” Az Akadémia, a Lánchíd, a
               Vaskapu visszhangozzák nevét a késő kor nemzedékének.</p>
            <p> Az 1830-iki országgyűlés kezdődött V. Ferdinánd trónörökösnek még atyja életében
               megkoronáztatásával s a magyar alkotmányra felesküdésével. A magyar ezredek számára
               28 ezer újonc lett megszavazva, minden jövőre való következtetés nélkül.</p>
            <p> Ugyanez esztendő fekete esztendő volt az egész országra nézve. Ekkor lépett fel
               először az Európában megjelenő ázsiai kolera egész iszonyúságában. Az emberáldozat,
               melyet magával vitt, felért egy hadjárattal. S ugyanezen mirigy idézte elő a
               felvidéki tót lázadást, melyet fegyverrel kellett elfojtani. A buta néppel azt
               hitették el a pánszláv bujtogatók, hogy az urak mérgezik meg a kutakat, hogy a
               parasztokat kiirtsák. Emellett azonban egy örvendetes eseményt kell még feljegyeznünk
               az év krónikáiba. Ekkor jelent meg az első gőzhajó a Dunán, melynek „Argo” volt a
               neve.</p>
            <p> 1835-iki bőjtmáshava 2-án I. Ferenc meghalálozván, a már koronás V. Ferdinánd király
               a jövő évre összehívta az országgyűlést: ekkor lett törvénnyé emelve, hogy a
               törvények szövegében a magyar nyelv a hiteles. Ugyanezen országgyűlés műve volt a
               Mária Terézia-féle urbariumnak szabadelvűbb fejlesztése, a jobbágyok telki
               illetményeinek vidékek szerinti meghatározása, kötelességeik leszállítása és szabad
               költözködése.</p>
            <p> Ugyanekkor lett rendezve a községi beligazgatás; megállapítva a földesúri hatáskör
               törvényhatósági tekintetben; tanakodtak a nép terheinek könnyítésén, a katonatartás
               megváltásán, s megadták a jogot a nem nemesnek, hogy saját személyében perelhet a
               bíróság előtt. – De még annak az országgyűlési szónoknak, aki a birtokmegváltásról s
               az egyenlőségről bátorkodott példálózni az országgyűlésen, azt kiáltották oda, hogy
                  <hi>„ne stultiset!”</hi> (Ne bolondozzon!)</p>
            <p> Mintegy a jövőbe vetett látás tűnik fel az ez évi országgyűlésnek azon határozata,
               melyben ki lett mondva, hogy minden, tizenhárom meghatározott irányban az országot
               átszelő vasútra, ha azokra vállalkozók akadnak, az ország engedélyt, kedvezményeket
               és oltalmat fog nyújtani: meghatároztatik a kisajátítás módja, s a vasúti vállalatok
               fölmentetnek az adózás alól.</p>
            <p> Még akkor egész Európában alig volt két országban valami próbavasút.</p>
            <p> De közvetlenebb eredményű volt ez országgyűlés határozata a Buda és Pest között
               felállítandó lánchíd építése felől, melyen mindenki (még a nemesember is) fizetni
               tartozik: kilátással egy meghatározott időre, melyben a lánchíd a nemzet tulajdonába
               megy át a részvényesek kezéből, s akkor ismét mindenki ingyen járhat rajta.</p>
            <p> 1842. aug. 24-ikén tette le a lánchíd alapkövét Károly főherceg, az asperni
               diadalmas vezér mint V. Ferdinánd király helyettese. Az oklevélben, melyet ekkor a
               kőbe foglaltak, a király, Károly főherceg, József nádor, neje és gyermekei, s az
               esztergomi hercegprímás után Széchenyi Istvánnak a neve következett, mint a
               monumentális mű voltaképpeni megalapítójáé.</p>
            <p> Még tovább haladt ez országgyűlés a nemzeti kultúra terén is, amidőn elhatározta a
               Pesten felállítandó nemzeti színház felépítését s a Vácon berendezendő országos
               siketnémák intézetét.</p>
            <p> Végül elhatározta, hogy az országgyűlés költségeit jövőben a nemesség viselje.</p>
            <p> Új szellem látszott ébredni a törvényhozásban: a hazafiság, emberiség és
               fölvilágosodás szelleme.</p>
            <p> E megkezdett úton haladt előre az 1840-iki törvényhozás egy új büntetőtörvénykönyvi
               javaslatnak a kidolgozása által, mely alapjaiban szabadelvűnek és előrehaladottnak
               volt mondható.</p>
            <p> Ugyanezen országgyűlés nevezetessé lett azáltal, hogy a magyar nyelvet egyedül
               hivatalos érvényűre emelte. Ettől fogva a latin megszűnt hivatalos jelleggel
               bírni.</p>
            <p> Azonkívül több gyakorlati hasznú intézkedés is kezdetét vette: így a
               Duna-szabályozás, a mezei rendőrség, a csatornák rendezése. De ami főleg az egész
               hitelvilágra nézve korszakot képezett, az a váltótörvénykönyv megalkotása volt,
               melyből aztán külön sensurát kellett letenni még a régi ügyvédeknek is, s aki azt
               sikerrel megállta, azontúl „köz- és váltó-ügyvédnek” címezhette magát. Ezzel
               összefüggött a kereskedőkről hozott törvény a részvénytársaságokról szólóval együtt,
               s végül a csődtörvény. Mindezek a régi patriarkális jogi és birtoki viszonyokat nagy
               átalakulásra készítették elő.</p>
            <p> Ugyanezen országgyűlésnek egy cikke először oszt jogokat és szabadságokat a
               zsidóknak is. (Ámbár fel van jegyezve, hogy I. Ferenc 1820-iki budai látogatása
               alkalmával, amidőn a magyar főnemesség oly feltűnő nagy pompával fogadta, hogy a
               felség nem mondhatott rá egyebet, mint azt, hogy „totus mundus stultisat” – „az egész
               világ a bolondját járja”, két zsidót is nemesi rangra emelt.)</p>
            <p> A Pesten felépült nemzeti színház építési költségeire és az első felszerelésekre az
               országgyűlés megszavazott 50 000 forintokat „és nem többet”, a megalapítására pedig
               négyszázezer igazi értékű ezüst forintot: „mely somma egyedül a nemesek által lészen
               fizetendő”. (Ha akkor valaki azt mondta volna a Rendeknek, hogy lesz egy esztendő,
               amikor csak az opera költsége felmegy háromszázezer forintra!)</p>
            <p> Az 1843/44-iki országgyűlés biztosítja a protestánsok teljes vallásszabadságát,
               kiterjeszti a nemesi javak bírhatási jogát a nem nemesekre is, s ezeket képesíti
               minden közhivatalban való alkalmaztatásra. Azonkívül szabályozza a közmunkák
               teherarányát.</p>
            <p> A magyar törvényhozás nemcsak a vallási, politikai és közművelődési téren sietett
               haladó léptekkel helyrehozni a múlt idők mulasztásait, a nemzetgazdászati téren
               nevezetes intézkedéseknek veté meg alapját.</p>
            <p> Egész sivatag területei az országnak lettek a földművelés számára felszabadítva a
               vizek szabályozásáról, csatornázásokról s a futóhomok megkötéséről hozott törvények
               következtében.</p>
            <p> E korszak örök emlékei maradtak a Ferenc király nevét viselő Ferenc-csatorna, a Béga
               és Sárvíz csatornák s a Tisza-szabályozás.</p>
            <p> Szintoly fontos intézkedés volt a „tagosítás”, mely a földbirtokosoknak sok határban
               szétszórt szántóföldjeit egy tagban egyesítve s birtokaikhoz mért arányban a kétséges
               jövedelmű legelőket felosztva új belterjes gazdálkodási rendszert alapított meg az
               országban, s a nagy alföldi városok pusztáit tanyákkal benépesíté. Bizton
               elmondhatjuk, hogy e korszak volt Magyarországon a második honfoglalás kezdete.</p>
            <p> 1841-ben lett átadva a közforgalomnak a legelső gőzmozdonyos vasútvonal Budapesttől
               Szolnokig, István nádor jelenlétében, kit az ország ugyanazon évben emelt dicsőült
               atyja, József nádor halála után a nádori méltóságra.</p>
            <p> Két évvel később lett átadva a lánchíd a közforgalomnak, összekötve Budát Pesttel, s
               lehetővé téve, hogy a két városból egykor egy főváros alakuljon. Azon évben a két
               város összes lakossága 120 ezerre ment. Pest romjaiból épülőben volt, az 1838-iki
               márciusi nagy árvíz által összedöntve, mely a várost akkor semmivé tenni látszott. E
               nagy catastropha alatt István főhercegnek és báró Wesselényi Miklósnak legendaszerű
               népszerűséget szerzett a veszélyben nyújtott bátor segély. – Akik ötven évet
               végigéltek, elmondhatják, hogy látták a halált és látták a feltámadást!</p>
         </div>
         <div type="chapter">
            <head>Wesselényi Miklós</head>
            <p> Századunk egyik legkiválóbb alakja volt báró <hi>Wesselényi
                  Miklós.</hi> Sarja egy főúri családnak, mely a magyar nemzet történetében mindig
               nevezetes helyet foglalt el: testben és lélekben törhetetlen erejű hős: méltó utóda
               dicső ősapáknak.</p>
            <p> Már kisgyermekkorában szilaj mént fékez meg, melynek hátára maga az apja dobta fel
               egyetlen fiát, anyja szeme láttára. Mint tízéves fiú kardot ránt a felbőszített
               nemesség tömege ellen, mely atyját megrohanta, s azt merész fölléptével megvédelmezi:
               az 1809-iki insurrectióban, mint tizenkét éves suhanc lovasdandárt vezényel.</p>
            <p> Ifjúkorában megismerkedik gróf <hi>Széchenyi Istvánnal,</hi> s a két
               jó barát együtt utazza be Európát gyalog, versenyezve a fáradság és nélkülözések
               fokozásában. <hi>Széchenyi</hi> jobban kibírta az éhezést, <hi>Wesselényi</hi> a gyaloglást.</p>
            <p> Midőn a politikai élet sebesebben kezdett lüktetni a hazában, e szoros barátság
               felbomlott. Széchenyi <hi>„ernyedetlen reformer”-</hi>nek vallá magát,
               Wesselényi pedig radikális újjáalkotást követelt: jobbágyok felszabadítását, szabad
               sajtót. Olyan vakmerő eszmék voltak ezek azon időkben, aminőket az akkori kormány
               honárulásnak bélyegezett. Wesselényi, hogy elveit megvalósítsa, kőnyomdát állított
               fel, mely a pozsonyi országgyűlésen történteket sokszorosítá. A kormány lefoglalta a
               kőnyomdát, s minthogy az cenzúra nélkül működött, törvényszegéssel vádolta
               Wesselényit.</p>
            <p> De a nyomtatott szónál még súlyosabban lett neki beszámítva, amit élő szóval
               beszélt: Szatmár megye közgyűlésén tartott szónoklata. A jobbágynép felszabadítását
               hirdeté: amitől még akkor a nemesi osztály irtózott.</p>
            <p> Nevezetes volt maga a Szatmárba jövetele is. Jöttének hírére a megye szabadelvű
               nemesei küldöttséget bocsátának eléje, mely Közép-Szolnok megye határán várta be a
               hírhedett vezérszónokot. Az ég viharral fenyegetett, a távolból a közelgő zivatar
               dörgése volt hallható. Azért a küldöttség szónoka csak elmondá üdvözlő szónoklatát
               Wesselényihez, aki végighallgatta, s aztán válaszolt rá. Oroszlándörmögéshez hasonló
               szava volt, amikor csendesen beszélt.</p>
            <p> Eközben megérkezett a zivatar: az erdő zúgott, a szél üvöltött, a villám
               jobbra-balra csapódott le: Wesselényit az mind nem zavarta meg. Ha az ég dörgött, az
               ő szava túldörgött rajta. A küldöttségnek ott kellett állni, és hallgatni a beszédet.
               Díszmente, panyóka, prémes kalpag mind facsaróvá ázott, de azért Wesselényi
               ékesszólása meg nem rövidült. A zivatar aztán odább vonult. A nap megint kisütött, s
               a tisztelt deputatio köntöse szépen meg is száradt, és Wesselényi még mindig folytatá
               lelkesítő hazafias válaszát a hazafias üdvözletre.</p>
            <p> A szatmári beszéde miatt „nóta”-pert indított a kormány Wesselényi Miklós ellen.</p>
            <p> Közhit volt, hogy a bécsi kormány más úton is igyekezett a félelmes újítót
               megsemmisíteni. Köztudomású volt az 1836-iki pozsonyi országgyűlés alatt végbement
               kardpárbaja. Egy idegen születésű hírhedett vívó, aki több párbajban lett nevezetessé
               azáltal, hogy ellenfelét megölte, kihívta Wesselényit. Az idegen főúr egy
               kardcsapással súlyos sebet ejtett Wesselényi nyakán: de a másik percben Wesselényi
               csapásától ellenfelének a jobb karja lehullott a porba.</p>
            <p> A „nóta”-per hosszúra húzódott: a királyi táblától fellebbezték a hétszemélyes
               táblához. Ott találta azt ama nagy katasztrófa, mely a fővárost romba dönté. 1838.
               március 15-én a jégzajló Duna, megrekedve a Csepel-szigetnél, átszakítá a pesti
               védgátakat, s elönté jeges hullámaival az egész várost, melyből csak egyes foltok
               maradtak szárazon. Akkor még az ódon házak legnagyobb része rossz anyagból volt
               épülve; a három napig folyvást emelkedő vízár utcaszámra dönté le az épületeket, s
               néhol az első emeletre is felhatolt. Akik szilárdan épült házakban megmenekültek,
               azokat meg az éhhalál fenyegette.</p>
            <p> Lánchíd még nem volt, hogy Budára lehetett volna futnia a megrémült lakosságnak.
               Ekkor tűnt ki Wesselényi Miklós a többi életmentő férfiak seregéből, mint első a
               szabadító hősök között, ki saját dereglyéjén éjjel-nappal járta a vízlepte utcákat, a
               legjobban fenyegetett házak lakóit felszedve, s a biztosabb helyeken levőknek élelmet
               osztva oly ernyedetlen buzgalommal, amit csak az ő óriási testereje bírt meg. Fényes
               alakját, melyet e rémnapok a népszeretet glóriájával vettek körül, <hi>Vörösmarty</hi> remek költeménye dicsőíté meg.</p>
            <p> De ez a fény sem óvta meg őt a börtön sötétségétől.</p>
            <p> Akármilyen csillaga lett légyen is a nemzetnek Wesselényi, a kormány követelte
               börtönbe záratását. El lett ítélve a népszabadság mellett tartott szónoklatáért három
               esztendőre.</p>
            <p> Ekkor, amit a fény meg nem tudott tenni, megtette a sötétség. Az a sötétség, mely
               Wesselényi szemeire borult.</p>
            <p> A kormány és a király kegyelmet gyakoroltak. Megengedték Wesselényinek, hogy néhány
               napi bebörtönöztetés után, egészsége helyreállítása végett elutazhasson a
               graefenbergi hidegvíz-gyógyintézetbe, de azzal a kötelezettséggel, hogy amint
               szemeinek épségét teljesen visszanyeri, azonnal önként jelentkezzék
               börtönbüntetésének hátralevő részét leülni.</p>
            <p> Így azután sohasem került a börtönébe vissza. Teljesen megvakult. Így szabadult meg
               az egyik éjszakából a másik éjszakába. Ebben a szemeire szálló sötétségben diktálta
               nevezetes munkáját, melynek címe <hi>„Szózat a magyar és szláv
                  nemzetiség ügyében”,</hi> melyben nagy látnoki tehetséggel jósolja meg mindazokat
               a balhelyzeteket, melyekbe Ausztria és Magyarország Oroszországgal szemben, a
               délszláv és a keleti kérdés miatt, keveredni fog, s melyek ellen nem ajánlhat mást,
               mint alkotmányos szabad kormányzatot.</p>
            <p> Mikor a szabadság napja feljött 1848-ban: azt már Wesselényi csak a lelkével
               láthatta.</p>
            <p> Ismét megjelent a politikai küzdtéren; de nem mint harcoló hős többé. Képviselő
               volt, népszavazás útján megválasztva a nagy nevezetességű 1848-iki budapesti
               országgyűlésre; de már Debrecenbe nem ment el.</p>
            <p> Lelki szemei előtt megvalósulva álltak a nagy ideálok: a népszabadság,
               jogegyenlőség, szabad föld, szabad szó, szabad sajtó – ami azokon túl van: ott már ő
               nem látott mást, mint homályt és veszedelmet. Óva inté honfitársait, hogy ne lépjenek
               a forradalmi térre; mert az bukásra fog vezetni. <hi>„A forradalom az a
                  híd, amelyen keresztül az abszolutismus visszatérhet.”</hi>
            </p>
            <p> Ez a vak ember volt, aki látott.</p>
            <p> Mint elítélt, mint graefenbergi szenvedő megnősült, családot alapított. Szegény
               leányt vett nőül.</p>
            <p> Mint vak ember, látnok volt, mint öreg ember, csendes ember.</p>
            <p> Aki megindította a lavinát, mikor az rohanóban volt, útját akarta állni, s összetört
               alatta.</p>
         </div>
         <div type="chapter">
            <head>Kossuth Lajos</head>
            <p>
               <hi>Kossuth Lajos</hi> neve maga egy korszakot képez a magyar nemzet
               történetében, s alakja, bár mindig egyenlő nagyságban, három különböző világításban
               áll előttünk. Az elsőt az alkotmány újjáalakulásáig keresztülvitt működése, a
               másodikat a kormányzása, a harmadikat az emigratio vezetése szolgáltatja.</p>
            <p> Mint hírlapíró kezdte. A szó minden értelmében „író”; mert az egész lapot maga írta,
               és az a lap nem nyomtatva, hanem írva sokszorosíttaték.</p>
            <p> Az 1832-iki országgyűlés Rendei határozák el, hogy üléseik folyamáról <hi>„Országgyűlési Értesítő”</hi> adassék ki. A nyomtatásban
               sokszorosítást a kormány nem engedte meg: még a kőnyomat használatát is betiltá! Azt
               azonban nem akadályozhatta meg, hogy írott tudósítások szerkesztessenek. Ezzel lett
               megbízva Kossuth, aki akkor fiatal ügyvéd volt, s mint absentium ablegatus vett részt
               az ülésekben. Az „Országgyűlési Értesítőt” a pozsonyi fiatalság, többnyire tanulók
               írták le „dictando”, apró, csaknem nyomtatáshoz hasonló betűkkel, s ezek lettek zárt
               levélborítékban a megyéknek megküldve.[55] </p>
            <p> Az országgyűlési szak bevégeztével Kossuth Budapestre jött, s itt folytatá az írott
               lapot, <hi>„Törvényhatósági Értesítő”</hi> cím alatt. Fényes irálya,
               szabad eszméi, genialis szelleme nagy sikert vívtak ki a szűk olvasókörben. Alig volt
               több száz előfizetőjénél.</p>
            <p> Emiatt vetteté fogságra a kormány Kossuthot. S a börtön rideg volt, a bánásmód
               szigorú. Egyévi vizsgálati fogság után háromévi szabadságvesztésre szólt az ítélet. S
               e nehéz börtönben Kossuth szelleme nem homályosult el, mint Lovassy Lászlóé, nem is
               lankadt el, mint a Martinovics-per foglyaié; hanem megérett és kiművelődött.</p>
            <p>
               <hi>I. Ferenc</hi> meghalt, új király, <hi>V.
                  Ferdinánd</hi> lépett a trónra: új országgyűlés lett egybehíva, új kancellár
               foglalta el a bécsi magyar palotában a helyét; enyhébb korszak vette kezdetét. A
               kormány engedélyt adott Landerer pesti nyomdásznak egy szabadelvű lap kiadására. Ez
               volt a<hi> Pesti Hírlap.</hi> A politikai okok miatt elítéltek kegyelem
               útján kibocsátattak börtönükből, s Kossuth lett a Pesti Hírlap szerkesztője.</p>
            <p> Amint a felülről jövő nyomás megszűnt, a magyar ellenzék sem harcolt többé oly
               elkeseredetten a kormány ellen. Kossuth lapszerkesztői működésére nem volt befolyása
               a börtönben kiállt keserűségek emlékének. De annál lángolóbb hévvel írt a <hi>nép jogai, a jobbágyok felszabadítása, a közteherviselés, a
                  jogegyenlőség</hi> mellett.</p>
            <p> S a közteherviselés, a nemesség megadóztatása nem volt háladatos babértermő liget.
               Az ilyen szavak még tán ma sem találnak általános lelkesedésre:</p>
            <p> „Jól rendezett státusban az adótóli mentesség – polgári lealacsonyítás. Ki az, ki
               Angliában, Frankhonban, a szabad Amerikában adót nem fizet? A rabszolga, a béres
               cseléd, a koldus: a szegény, akinek semmije sincs. Ki az, ki adót nálunk nem fizet?
               Megnevezés nélkül is mindenki tudja. Amott a státus a szolgától, a koldustól adót nem
               kíván, mert nem adott neki semmit, amiért kívánhatna; nekünk az édes hon anyatejének
               színét adá, s mi éppen azért nem adózunk! Boldog Isten! Mint hever e földön parlagon
               annyi rejtett kincs; mi minden nincs itt, aminek lenni kellene: s ti azt mondjátok,
               hogy e hont szeretitek, s mégis e hőn szeretett hon javára, díszére, boldogságára
               évenként egy-kétszáz ezer font sterlinget adózni nem akartok, amíg népetek milliót
               adózik! –”</p>
            <p> Az országnak minden szabadelvű férfia egyetértett e nézetekkel, s e nézetek
               érvényesültek is az 1842/44-diki országgyűlésen.</p>
            <p> Kossuth volt a magyar hírlapirodalomnak megteremtője. Ő tette a sajtót „óramutatóvá
               a nemzet életében, hajnalcsillagává a világosság napjának, a jelen izzadó munkásává,
               mely a jövőt előkészíti; élesztő fuvalmává a rejtekben csillámló eszmeszikrának;
               őrévé a jogszerűségnek; reményhorgonyává a szenvedőknek, zászlóvá, mely körül tábort
               üssenek, kiket egyenlő elvek vezetnek.”</p>
            <p> Kossuth határozott demokrata elvei mellett is a megyei önkormányzat szószólója volt:
               ezt védte a Pesti Hírlap. E politikai elvvel szemközt állt az a másik szintén
               szabadelvű nézet, mely a felelős kormányzatot, s az abból kifolyó centralisatiót
               tűzte zászlajára.</p>
            <p> Midőn Kossuth a Pesti Hírlap szerkesztésétől visszalépett, a kiadójával történt
               meghasonlás miatt, a lap a szabadelvű ellenzék organuma maradt ugyan, de a
               centralista politikusok vezetése mellett.</p>
            <p> Kossuth nem kapott a kormánytól engedélyt új lap megindítására: bár maga felment is
               Bécsbe Metternichet felvilágosítani. Metternich hajlandó volt azt megadni Kossuthnak:
               de a kancellár, Apponyi György, megtagadta tőle.</p>
            <p> Ekkor a nemzetgazdászat terén indított meg új élénk mozgalmat Kossuth a <hi>„Védegylet” – „Gyár- és iparegylet”</hi> életbe léptetésével. Mily
               hatással voltak ez eszmék a közéletre, arról tanúskodott az 1846-iki budapesti
               iparkiállítás.</p>
            <p> 1847. január 13-ikán meghalt <hi>József nádor,</hi> miután az előző
               évben ötvenéves nádorságának jubileumát megérte.</p>
            <p> Semmi sem jellemzi Kossuth lelkivilágát oly híven, mint azon <hi>emlékbeszéde,</hi> melyet a meghalt nádor felett tartott, Pest megye rendeinek
               gyűlése előtt: remekét a szónoklati irálynak.[56] </p>
            <p> „Tekintetes Rendek. Főherceg József nádor halála a magyar nemzetcsaládra
               közegyetemes bánatot hozott.</p>
            <p> Korunknak viszontagságai, pártok és érdekek küzdelme s ellenkező meggyőződések,
               ellenkező indulatok tusái megszaggatták e honnak fiai közt a testvériség kötelékeit;
               de a meghasonlott testvértáborok osztatlan pietással, osztatlan szeretettel
               tekintettek mégis az ősz nádorra, ki, mint a nemzetcsalád patriárkája állott a
               táborok között, harcainkban is éreztetve velünk, hogy testvérek vagyunk. – S most,
               midőn földi pályáját végzé, testvéri bánattal állunk sírja körül; testvéri
               fájdalommal érezzük, hogy kidőlt közülünk a nemzetcsalád főnöke, testvéri pietással
               mondjuk mindnyájan: legyen áldott közöttünk emlékezete.</p>
            <p> Nádorságának félszázada eseményteljes nehéz korszak volt. Látta futásban a királyi
               házat és ingadozni látta trónusát – látott e hon földén győzedelmes ellenséget az
               ingadozó királyi szék körül és a győzelmes ellenséggel szemközt törhetetlen hűségben
               e nemzetet, mely vérét patakokban ontá s áldozatait halomra hozá oly harcban, mely
               eredetileg miénk csak azért vala, mivelhogy a királyunké volt. – És látta, miként a
               béke az országra nem hozott vigasztalást, hanem hozta az alkotmány
               felfüggesztését.</p>
            <p> És látta felébredni e nemzetet, s férfias állásában az újjászületés frigyét megkötni
               az ősz királlyal, kinek legnagyobb tette az vala, hogy tévedését meg tudta bánni, s
               azt bevallani elég erős volt. És látta: miként e frigykötésből egy ifjú új nemzetélet
               keletkezik, melynek legelső védje ő vala, ki feltartóztatott ez új életre mért nem
               egy csapást, vagy enyhítgeté, hogyha lesújtott. – Látta pályája kezdetén
               nemzetéletünk zálogát, a magyar nyelvet, a szegény földműves szerény lakai közt
               bujdokolni és látta pályája végén a királyi széken helyet foglalni, s akinek karján
               nemzetiségünk a kunyhóból fel a trónra emelkedett, az ő, a nemzet nádora volt! –
               Látott maga körül egy új nemzedéket támadni, mely megoldja a múltnak láncait – látta
               megifjulni a nemzetet s az új kor új szükségeiből új eszmék pajzsán emelkedni a nép
               iránti örök igazság hajlamát, mely nélkül e honnak jövendője nincs. És ő, az agg
               nádor, míg testben a sír felé hanyatlott, lélekben, érzelemben, az ifjodó nemzettel
               lépést tartva, együtt ifjodott. – Élte alkonyába a nemzet újjászületésének napkölte
               vegyült.</p>
            <p> Mondják, hogy kevéssel halála előtt magát amaz ős királyi lak ablakához viteté,
               miszerint Pestet még egyszer lássa. És ha e végbúcsú pillanatában elvonult lelke
               előtt Pest város képe, minő volt akkor, midőn azon ablakból, mint nádor, először
               nézett le Pestre; s ha megtöredező szemei látták a képet, mely virító ifjúságában
               terült el a haldokló előtt e nagyszerű percben, lehetetlen volt át nem rezegni lelkét
               a gondolatnak, hogy a főváros eme két képében a magyar nemzet képét szemléli: aminő
               volt, midőn ő a nádori székre lépett és aminő most, midőn leszáll.</p>
            <p> Jövendőnk Isten kezében van; Isten kezében van, aki bért csak a munkának ad; Isten
               kezében, aki tán nem hagy el, ha mi magunkat nem hagyjuk el. De bár legyen jó, legyen
               balszerencse, mit a végzet önérdemünk, vagy önbűnünk által e nemzetre mérend, az
               utóbbi ötven év nagyszerű históriai emlékezete mindenesetre igazolni fogja a késő kor
               előtt is a közfájdalmat, melyet József nádor halála fölött az egész nemzet érez.</p>
            <p> Ámde Pest megye Rendeinek e nemzeti közfájdalomból nem másokéhoz hasonló, hanem
               sokszoros osztályrész jutott; annál nagyobb osztályrész jutott, minél közvetlenebb,
               minél kedvesebb volt azon kapocs, mely e nemes megyét a dicsőült nádorfőispánhoz
               köté. A veszteség perce igen érzékeny emlékeztető, s a tekintetes Rendek most a
               veszteség percében bizonyosan elevenen érzik, mi sokszoros hálával, a szeretetnek és
               pietásnak mi szent emlékezetével tartoznak a mi meghalt örökös főispánunknak.</p>
            <p> A megyei institutio sokkal hatásosabb támasza ez ország szabadságának, mintsem hogy
               ne volnának irigyei, kik minden lépésnyi tért, melyet a megyei rendszer veszít, az
               országló hatalom nyereségének vélnek, s inkább hajlongva ennek, mint szeretve amazt,
               e szerint cselekszenek. Innen van aztán, hogy sok testvérmegyénk egész élete hosszú
               időkön át nem egyéb, mint örökös szomorú harc a főispánnal. A tekintetes Rendek
               megholt nádor főispánunk korából a szomorú harc kellemetlenségeit nem ismerik. Ő
               dicsőségét s örömét a tekintetes Rendek jogainak nem csonkításában, hanem
               megőrzésében, méltányos kívánataiknak nem hatalomfitogtató visszautasításában, hanem
               teljesítésében, az idők súlyának, az előgördülő ütközési köveknek nem szaporításában,
               hanem elhárításában, legalább enyhítésében keresi; s mind közvetlen kormányzatában,
               mind kivált a legközelebbi legnehezebb időkben helyetteseinek választásában s
               választási módjában közöttünk mindig a békének, az egyetértésnek, a bizalomnak
               őrangyala volt.</p>
            <p> Ó, bár tanulnának példáján mások! De ki volna azon vakmerő, aki magáról hinni vagy
               állítani merné, hogy ő hívebb bírája s jobb tanácsadója a királynak, hívebb támasza
               az országló hatalomnak, mint volt e megyének dicsőült főispánja – egyik király
               testvére, a másiknak bátyja? És ím, főispán sohasem vélte, hogy hasznos szolgálatot
               teszen a királynak – ha vagy megtámadja a megye jogait, vagy többségvadászva,
               pártszenvedelmek tusáiba keveredve s kegyeit politikai rokonszenvekhez mérve, szór
               egyenetlenséget a rendek soraiba: hanem inkább tettel, példával mutatta meg, hogy
               azon főispán szolgálja legjobban királyát, ki a pártok fölött áll, s ezen állásában a
               megye jogait, a megye szabadságát legvallásosabban respektálja.</p>
            <p> A t. rendek bizonyosan legelőbb lesznek készségben s közremunkálásban, ha a jövő
               országgyűlés a dicsőült nádor emlékezetét őhozzá s a nemzethez méltóan megörökíteni
               akarandja most a halandóság kikerülhetetlen csapása mellett, egyéb alig van
               tehetségünkben, minthogy azon bánatot, melyet lelkünk mélyében érzünk, a felolvasott
               felsőbb intézmény értelmében külső jelekkel is kimutatjuk –, s tisztviselőinket is
               hivatalos eljárásainknál pecsétben és más egyebekben hasonlóra utasítjuk, s
               egyszersmind hogy szívünknek őszinte adóját, Pest megye Rendeinek őszinte fájdalmát
               jegyzőkönyvünkbe iktassuk, s a főherceg István őfenségéhez intézendő felírásban is
               kifejezzük.</p>
            <p> Helyén lesz ez annyival inkább, mert viszonyaink őfensége irányában – Istennek hála,
               akként alakulnak, hogy amint óhajtom, hogy őfenségének felejthetetlen atyja
               elvesztése feletti méltó fájdalmát enyhítő vigasztalásul szolgáljon az, hogy
               bánatában az egész nemzet, Pest megye Rendei pedig keservesen osztoznak, úgy viszont
               Pest megye Rendei bizonyosan egy szívvel-lélekkel oly érzelemtől lelkesítvék,
               miszerint a saját fájdalmuk enyhítő vigasztalóját őfenségében találnák.</p>
            <p> Egy szeretett nádornak halála nem olyan esemény, mely felett csak bánatot szabad
               érezni, itt az emberi szív gyászához a polgárkebel gondjai csatlakoznak, s ha nemcsak
               saját meggyőződésemet kérdezem, hanem figyelmet vetek a népérzelem minden
               manifestatióira, melyeket úton-útfélen és magánhelyeken tapasztalunk, tagadhatatlan
               tény gyanánt állíthatom, miként a rendszernek, különösen Pest megye rendeinek
               egyetemes közkívánata, hogy <hi>István főherceg választassék az ország
                  nádorává.</hi>
            </p>
            <p> És én nem vonakodom kimondani, miként ezen közkívánatban van ugyan része a dicsőült
               atya iránti pietásnak, van része az emberi szív azon nemes hajlamának, miszerint
               ragaszkodását a szeretett atyáról a reményteljes örökösre általviszi; de az István
               főherceg nádorsága iránti nemzeti közóhajtás több, sokkal több, mint pusztán a hála
               és pietás kifolyása, sőt inkább a körülmények komoly megfontolására s a politikai
               okszerűség számbavételére alapított józan statusbölcsesség. Minekünk az izgatott
               harcban oly nádorra van szükségünk, ki a pártküzdelmek szenvedelmén felül s kívül
               állva, nem pártnak, hanem a nemzetnek embere legyen. – Én azon nádort István
               főhercegben remélem, mind születési magas állásánál fogva, mely őt a magánéleti
               súrlódásokon, a magánérdekek nepoticus indulatain felülemeli, mind azon kegyeletes
               befolyásánál fogva, melyet oly atyának, aminő az övé volt, emlékezete a kedélyes
               örökösre természetesen gyakorol és kell gyakorolnia azon szívemelő tapasztalatnak,
               miszerint atyja sírjánál, hol a hízelgés megszűnik, mert semmit sem várhat többé –
               azt kell látnia, hogy ezen út az, melyen e nemes szeretetet mind magának megnyernie,
               mind az uralkodóház iránt megtartania lehet. – Nekünk oly nádorra van szükségünk, ki
               elég magas állású legyen, miszerint se annak ne legyen kitéve, hogy az intrikák
               engedelmes eszközévé törpíttessék, sem annak, hogy ha ezzé törpülni nem akarna,
               elmellőztessék s befolyásában megbéníttassék: én ezen óhajtásom valóságának
               garantiáját István főhercegben találom. Nekünk oly nádorra van szükségünk, ki ha
               esküvel fogadandó tiszte szerint a trónusnál alkotmányunk védelmére kel, tettéhez még
               csak árnyéka se férhessen azon gyanúsításnak, hogy midőn a magyart, a magyarnak
               alkotmányát, önállását, nemzetiségét védi, a dynastia érdeke ellen cselekednék; sőt
               kinek szava és személye már magában győző ok, magában garantia legyen, hogy épp azért
               védi az alkotmányt s az ország nemzeti érdekeit, mert fejedelmének s a királyi háznak
               érdekeit szívén viseli. – Én az ily nádort István főhercegben találom. – Nekünk oly
               nádorra van szükségünk, ki midőn ekként a pártok felett király és nemzet között
               közvetítő kapocs gyanánt áll, ez állásában szívvel-lélekkel magyar legyen. És István
               főherceg magyarnak született, magyarnak neveltetett, ő e honnak nem adoptív polgára,
               ő e hazának született édes gyermeke, ki egy levegőn nőtt fel mivelünk, kit a hazában
               atyjának, anyjának sírja, atyja életének minden lépten szemébe tűnő nyomdokai,
               bölcsőjében első szívdobbanása, gyermekkorának kedves emléke, ifjúkorának első
               eszmélete csatolnak. – Neki nem lehet e nemzetet nem szeretnie. Nekünk oly nádorra
               van szükségünk, ki a szabadság közepette növekedve, a szabadságban rémképet nem lát,
               s egy szabad nemzet eleven vérpezsgésében nem szaglál rendbontó féktelenséget. István
               főherceg közöttünk született, közöttünk nőtt fel, lelke az újjászülető nemzet új
               életének szabad legében erősödött. Amit még azon okok mellett egyéniségéről
               mondhatnék, tilt szerénysége, tilt önjellemem, mely élő emberről inkább keveset szól,
               hogysem hízelegni látszassék; de úgy gondolom, eleget mondék, miszerint motiválva
               véljem, hogy Pest megye rendeinek nemcsak kegyeletből, hanem alapos okoknál fogva
               közkívánatuk, hogy István főherceg választassék országunk nádorává.</p>
            <p> És íme, itt van előttünk a legfelsőbb intézmény, miszerint tudósíttatunk, hogy
               őfelsége a király István főherceg őfenségét ideiglenes s a jövő országgyűlésén
               történendő nádorválasztásig Magyarország királyi helytartójává s mint ilyen, többek
               között ezen nemes megye főispánjává kinevezni méltóztatott.</p>
            <p> Miután így a királyi helytartóság, mint az ahhoz kapcsolt hétszemélyes táblai
               elnökség, Pest megyei főispánság s Jászkunok grófbírósága törvény által állandóan és
               örökösen egyenesen a nádori méltósághoz van kötve, ha legkevesebb okot látnék azon
               hiedelemre, hogy ezen kinevezés által akár a nádori méltóság és ahhoz törvényesen
               kapcsolt tisztségek hatáskörének, akár pedig magának a nádorválasztás körüli nemzeti
               jognak csorbítása, vagy elmellőzése céloztatik, el nem mulasztanám az iránti
               aggodalmaimat kijelenteni.</p>
            <p> De miután őfelsége nyíltan kimondja, hogy ezen kinevezést múlt históriai példák
               nyomán csak ideiglenesen s a jövő országgyűlési nádorválasztásig teszi, aggodalomra
               okot teljességgel nem látok, sőt teljesen meg vagyok nyugtatva, hogy ezen ideiglenes
               kinevezés a nádori méltóságot s a nádorválasztási jogot nem sérti, nem sértheti és
               sérteni nem is akarja, és találok teljes megnyugtatást különösen abban is, hogy
               őfelsége ideiglenesen nem mást, mint egyenesen István főherceget méltóztatott
               kinevezni, mert én ezen legfelsőbb intézvényt az előadottak szerint a legtávolabbról
               sem vehetem annak, mintha őfelsége a nádorválasztást vagy mellőzi vagy megelőzni
               akarta volna: hanem veszem egyenesen annak, ami, t.i. hogy őfelsége a nemzet
               egyetemes óhajtását megértette, s kegyes figyelmére méltatá, s a dicsőült nádor
               halálát gyászoló s e gyász közben a jövendő iránt aggódó nemzetet sietett azon
               hajlandóságáróli biztosításával megvigasztalni, hogy a minden esetben csalhatatlanul
               nyilatkozó köznemzeti akarattól a törvényes idő alatt megtartandó országgyűlésen
               kegyelmes királyi szentesítését nem fogja megtagadni.</p>
            <p> És én <hi>mint ellenzék embere,</hi> ki kötelességemnek ismerem a
               kormány eljárását mindig őrszemmel kísérni, s ha meggyőződésem szerint, törvénytelent
               vagy rosszat teszen, azt olyannak őszintén kijelenteni, hasonló őszinteséggel
               kötelességemnek tartom ily örvendetes alkalommal kinyilatkoztatni nemcsak hogy az jól
               és helyesen történt, hanem egyszersmind szíves elismeréssel azt is kimondani, hogy a
               nemzeti közóhajtás iránt ezen ideiglenes intézkedésben tanúsított figyelemmel sok
               kétes gond és aggodalom lőn a nemzetről elhárítva.</p>
            <p> És azért én, fentebbi észrevételeim folytán, őfelsége felolvasott kegyelmes
               intézményét jegyzőkönyvileg örvendetes tudomásul vétetni kívánom, s alázatos
               felírásban őfelségének úgy ezt, valamint azt is kijelenteni indítványozom, hogy Pest
               megye Rendei István főherceget kívánván nádornak választani, őfelségének ezen
               ideiglenes intézkedésében a nemzeti közóhajtás szíves készségű méltánylatát és annak
               biztosítását találják, hogy a nádorválasztó országgyűlés a törvényes idő alatt meg
               fog tartatni, s ott őfelsége az István főherceg választása mellett országosan is
               nyilatkozandó közakaratot királyi helybenhagyásával szentesítendi.</p>
            <p> Ezen alázatos indítványommal természetes kapcsolatban van, hogy cs. kir. főherceg
               István őfenségéhez hasonlóan felírjunk, s remény- és bizalomteljesen kijelentsük:
               miként a szenvedett közös csapásnál kedves vigasztalásunkra szolgál, hogy ezen
               ideiglenes viszonyban, melybe a nemzeti közóhajtással találkozó legfelsőbb kinevezés
               következtében vele lépni szerencsénk van, megnyugtató zálogát találhatjuk annak, hogy
               ezen kedves viszony a legközelebbi országgyűlésen a király és nemzet közös akaratával
               állandósíttatni fog.</p>
            <p> Egyszersmind úgy szívünk érzelmével, mint illem- és tisztelettel megegyezőnek vélem,
               hogy díszes küldöttség neveztessék, mely őfenségét Budára érkezésekor – mihelyt a
               gyász körülményei megengedik, üdvözölje, s főispáni székének ünnepélyes elfoglalására
               felkérje.</p>
            <p> Végezetül őfenségének nádorrá választását a jövő országgyűlésre küldendő követeiknek
               már most határozatilag utasításba adatni, s ezen határozatainkról az ország
               törvényhatóságait egyetértésüket kérve – körlevél által értesíteni
               indítványozom.”</p>
            <p> Így szólt az elhunyt nádorról és a dynastiáról „az”, aki évekig fogságot szenvedett
               – a szabadelvű eszmék terjesztése miatt.</p>
            <p> Ez a speciális jellemvonása a magyar államférfinak, aki – midőn a haza, a közérdek
               forog kérdésben, el tudja felejteni saját méltatlan szenvedéseit.</p>
            <p> Minek kellett történni 1847. január 25-ike és 1849. ápril 14-ike között, hogy
               ugyanaz, ki a fentebbi beszédet tartá, a „trónvesztés” aktáját indítványozza?</p>
         </div>
         <div type="chapter">
            <head>István nádor</head>
            <p> István főherceg József nádornak volt a legidősebb fia. A legrokonszenvesebb alak, ki
               hivatva volt a trón és a nemzet közötti állást elfoglalni.</p>
            <p> A nádor képviselője volt a királynak Magyarországon s képviselője a nemzetnek
               Bécsben. Igazságosnak kellett lennie mind a két helyen.</p>
            <p> István főherceg már a magyar nemzet véréből való vér volt. Gyermekkorában falun
               nevelkedett. Az alcsúti kastély körüli sivatagot látta atyjának „kertészkedő” kezei
               alatt paradicsommá felvirulni. Játszótársai voltak a parasztgyerekek, akik őt <hi>„palatinus Pistának”</hi> nevezték, s ez volt később is a népszerű
               címe.</p>
            <p> József nádor fiai később is, mindenütt odavegyültek a társadalom minden osztályának
               mulatságaiba, ünnepélyeibe; s midőn Pest városát az 1838-iki súlyos csapás érte,
               István főherceg mint ifjú versenyzett a mentés és segélyosztás munkájában
               Wesselényivel, s a jégzajló Dunán át hordta dereglyével a nyomorultakat Budára, ahol
               a királyi várlak termei kórházzá lettek átalakítva a betegek számára. Hazafias
               indulata mellett széles ismeretekkel, nagy műveltséggel bírt, mely vele született
               lelki tehetségeit magasra emelte. Jellemére világítanak azok a szavai, melyeket
               atyjának halála után a részvétnyilvánító királyi táblához intézett: „Reánk maradt
               dicső feladásul, továbbépíteni azon művön, mely körül »ő« fáradozott, s hiszem, ha
               annyi erővel áld meg a gondviselés, amennyi buzgó akarat él bennem – megelégedéssel
               fog felettünk lengeni a Boldogultnak szelleme.”</p>
            <p> Midőn a király által helytartóvá lett kinevezve; Prágából, ahol mint Csehország
               kormányzója székelt, Budapestre megérkezett: általános lelkesedéssel fogadták, s ez a
               lelkesedés kísérte körútjában városról városra, melyet fokoztak az üdvözlő beszédekre
               adott válaszai, s a díszlakomákon hallatott felköszöntői: „Addig éljek, míg honomnak
               élek”.</p>
            <p> A nagy örömzajjal folytatott körutat azonban baljóslatúan fejezte be a komáromi
               katasztrófa, ahol a helytartó bevonulásakor, amidőn a dobogó hídon átvonult
               díszkíséretével, az utána tóduló néptömeg terhe alatt a gyaloghíd leszakadt; egy
               egész összegombolyodott emberhalom zuhant a hullámokba; az üdvkiáltásból egyszerre
               rémordítás lett; a főherceg maga is kiugrott hintajából, s a rögtöni mentési
               munkálatokat intézte, melyeknek dacára mégis sokan odavesztek.</p>
            <p> Ez a baleset, mint egy végzetszerű előjel volt arra a nehéz megpróbáltatásra, mely a
               történelmi nevezetességű várost rövid egy év múlva elérte.</p>
            <p> Budára visszatérve, Pest megye főispáni székébe lett beiktatva. E beiktatásnál a
               királyi biztos tisztét <hi>Ferenc József</hi> főherceg, később császár
               és király, végezte. Mindenki el volt ragadtatva a deli szép ifjú trónörökös magyar
               nyelven tartott beiktató beszéde által. Íme egy leendő király, aki a magyarhoz ősei
               nyelvén fog beszélni, aki meg fogja érteni, ami a magyarnak szívéből fakad, akinek
               nem kell tolmács a trón és nemzet között.</p>
            <p> Valamennyi magyar szabadelvű párt, a Kossuthtal tartó municipalisták, az Eötvös
               által vezetett centralisták, mind magukénak vallák István főherceget, míg a
               conservativok méltán aggódtak a szabadelvűeknek e reménykedése miatt.</p>
            <p> A két országos párt között erős volt a küzdelem, az irányelvek ellentéte kizárta az
               egyezkedésnek minden lehetőségét.</p>
            <p> A szabadelvű ellenzékiek összejövetelei voltak a pesti vásárok; majd állandó kört
               alakítottak <hi>„Pesti kör”</hi> címe alatt; ezzel ellentétben a
               conservativok megalakították a<hi> „Gyüldét”.</hi> A politikai küzdelem
               a zöld asztal melől átszállt a biliárdasztalokra is.</p>
            <p> Széchenyi István a conservativok Gyüldejéhez tartott, <hi>s „Politikai
                  programtöredékek”</hi> című munkájában a leghevesebben megtámadta Kossuthot,
               megjósolva a veszélyeket, melyeket izgatásaival az országra fog hozni.</p>
            <p> Ezzel szemben az összes ellenzék programját <hi>Deák Ferenc</hi> adta
               elő.</p>
            <p> A pártok összemérkőzésének az országgyűlésre küldendő követek megválasztása lett a
               próbaköve. Minden megye két követet küldött, akiket a nemesség választott. Némely
               megyében a pártok kiegyeztek, hogy minden hercehurca korteskedés nélkül az egyik
               követjük legyen liberális, a másik conservativ. Ez aztán olyan jó volt, mintha semmi
               követet sem küldtek volna, mert egyik szavazat a másikat <hi>elidálta.</hi> Az is megtörtént, hogy a megye mind a két követe conservativ lett;
               de már a megye által adott utasítás liberális volt. S ha azután a követ az utasítás
               ellen szavazott, azért bizony semmi baj sem érte. <hi>Szemere
                  Bertalan</hi> szavai szerint: <hi>„utasítást lehet adni, de
                  becsületérzést meg hazafiságot egy darab papirossal senki szívébe nem lehet
                  beoltani”.</hi>
            </p>
            <p> Pest megyében, az összes szabadelvű párt egyesülése által lehetővé lett, hogy
               Kossuth legyen az első követ; bár a conservativok azzal a furfanggal éltek, hogy
               vetélytársul szintén szabadelvű ellenjelöltet toltak fel. – Erre Kossuth hatalmas
               ellenfele, Széchenyi István is, odahagyva a felsőtáblánál elfoglalt helyét, fellépett
               megyei követnek Sopronban. Ott pedig a conservativok megbuktatták Széchenyit, akit
               aztán Mosony választott meg.</p>
            <p> Az 1847-iki országgyűlés nagy érdekeltség mellett nyílt meg. A király, <hi>V. Ferdinánd</hi> maga személyesen nyitá azt meg, éspedig magyar
               beszéddel. <hi>Háromszáz év után az első magyar szó hangzott a
                  trónról.</hi>
            </p>
            <p> S első ténye volt az országgyűlésnek, mely egyértelműséggel ment végbe, István
               főherceg nádorrá megválasztatása.</p>
            <p> Vajha az egyértelműség minden egyéb kérdésnél is megtalálta volna útját a
               honfiszívekbe! Patakjai a vérnek, évtizedei a szenvedésnek lettek volna a magyar
               nemzetre nézve megkímélve. Ott állhatott volna hazánk már 1847-ben, ahol most áll: –
               és hol állna most?</p>
            <p> *</p>
            
            <p> A válaszfelirati vitánál Kossuth magához ragadta az ellenzéknél a vezérszerepet. Az
               őáltala készített javaslat állt szemben a conservativ Somssich Pál szövegével. A két
               ellentétes elvű szöveg fölötti viták közepette Széchenyi István állt elő egy harmadik
               szöveggel, melyben az ellentétek kiegyeztetése volt megkísértve. És a szavazásnál az
               ellenzék javaslata győzött <hi>négy</hi> szavazattal.</p>
            <p> Ez nagy diadal volt.</p>
            <p> De lerontotta e sikert az administrátori kérdésben vallott kudarc, mely a quartalis
               gyűlésen érte az ellenzéket. Itt a Kossuth által pártolt határozott követelésű
               szöveg, melyet Gömör követe adott be, a Bereg követe által benyújtott hódoló
               szöveggel versenyezve, a szavazatnál mind a kettő egyenlő szavazatot kapott, három
               megye követe egymás ellen, Soproné pedig az utasítás ellen szavazván, a horvát
               szavazatok döntöttek.</p>
            <p> Ez az ellenzékre és Kossuthra nézve annyival leverőbb volt, mert e vereséghez
               hozzájárult az is, hogy az ellenzéknek több kiváló tagja a kormánnyal és István
               nádorral titokban alkudozva, buktatá meg a Kossuth által megindított erősebb
               parlamenti actiót.</p>
            <p> Az ellenzék önmagával kezdett meghasonlani.</p>
            <p> Ez volt az országgyűlés helyzete 1848-iki márciusban.</p>
         </div>
         <div type="chapter">
            <head>A magyar irodalom</head>
            <p> A negyvenes években már kezdett a magyar irodalom tényezővé válni a nemzet életében.
               A tudományos akadémia kiváló tagjainak működése minden téren jelentékeny volt; de
               különösen hódító sikert vívott ki a szépirodalom. Vörösmarty hőskölteményei, Jósika
               Miklós történelmi regényei megannyi eseményt képeztek, s hatásuk maradandó volt;
               elevenítő a közszellemre, serkentő az ifjúságra, s irányadó a politikára. Jósika
               Miklósnak az erdélyi fejedelmek korából írott regényei jobban megérlelték az „unio”
               kérdését minden közjogi elméletnél.</p>
            <p> Győzelmes hadjáratához hasonlítható Vörösmarty „Szózat”-ának elterjedése: mind
               szavalva, mind énekelve.</p>
            <p> Mily roppant szökés: az addig divatozott Kölcsey Hymnusától Vörösmarty
               Szózatáig!</p>
            <p> Kölcsey még csak azt sóhajtja, hogy: „Isten áldd meg a magyart, jó kedvvel,
               bőséggel”. (Szabadságról, dicsőségről még nincs szó.) Nyújts feléje védő kart, ha
               küzd ellenséggel. (Hát az önbizalom? A saját erőnkből fölemelkedés?) Balsors akit
               régen tép, küldj rá víg esztendőt. (Csak „esztendőt!”, azt is „vígat”, holott ebben
               nincs hiányosságunk.) Megbűnhődte már e nép a múltat s jövendőt. (Tehát a bűneinkért
               lakolunk!) S hozzá a melódia is éppen olyan temetési ének: harangszó vegyülékkel.</p>
            <p> Ellenben mi férfias, mi öntudatos felhívása a nemzeti szellemnek a „Szózat”. Minden
               sora egy korszak a nemzet történetéből; és minden mondata egy nagy eszme; igaz érzés
               szól belőle, elejétől végig. Ez is szól buzgó imádságról, mely százezrek ajakáról
               hangzik egy jobb kor után esedezve; de ha az imádkozás nem használ, rámutat a
               nagyszerű halálra, hol a temetkezés felett egy ország vérben áll, s végzi a hatalmas
               intő szóval: „Magyar! Rendületlenül megvédd ezt a hazát; mert ha azt elveszíted,
               számodra a nagy világon e kívül nincsen másik haza!”</p>
            <p> És a költeményre alkalmazott dallam is megfelel a tartalomnak. Erőteljes, megindító,
               tömegek ajkára alkalmazott; végén népies lendületű, nem zsolozsma az, hanem induló.
               Fél század óta tartja e dal az uralmát az egész nemzetben. Vígságunkban,
               szomorúságunkban, diadalaink napjain, elcsüggedésünkben a Szózat tartotta fenn a
               nemzetben a „régi” lelket, s ha ide jött, öntött bele „újat”.</p>
            <p> Vörösmartynak ércszobra a Szózat.</p>
            <p> De nagy érdeme volt az irodalom terén Szigligeti Edének; a magyar népszínmű geniális
               megalkotójának. Azáltal, hogy a népéletet, a népies alakokat a színpadra hozva,
               megismerteté, magának az emberjogoktól megfosztott jobbágyosztálynak lett
               leghatalmasabb szószólójává: a történeti drámáknak pedig sok ideig egyedüli költője
               volt (Bánk bánt, a klasszikus művet a censura idejében nem lehetett egyszernél
               többször előadni). S a magyar élet megkedveltetésében, a magyar nemzet nagy
               alakjainak méltó képviselésében segélyére volt az akkori messze kimagasló színészi
               nemzedék, melynek kiváló szellemei Lendvayné, Laborfalvy Róza, Egressy Gábor,
               Lendvay, Barta és Füredy valának. A pesti nemzeti színház központja volt akkor
               mindannak az eszmének, amit a nemzet óhajt, remél, szeret.</p>
            <p> Ekkor támadt Petőfi. Lángész, aminőből kettő sok volna egy kornak, egy nemzetnek:
               mert egymást emésztené fel. Arannyal nem lehet őt párvonalozni. Arany tökéletes volt
               mint költő, mint magyar: minden hibánktól ment. De Petőfinek még a magyar költőn túl
               is volt adva az isteni szikrából, ami őt közülünk magasra emelte, úgyhogy abban a
               fényözönben, amit ő szellemével terjesztett, még a hibáink is erénynek tűntek fel; s
               ezeket a hibáinkat is képviselte Petőfi teljes számban.</p>
            <p> S Petőfi körül csoportosult az egész ifjú magyar irodalom. Petőfi nélkül nem lett
               volna Magyarországon forradalom.</p>
         </div>
         <div type="chapter">
            <head>Március 15-én 1848</head>
            <p> Azalatt, míg a pozsonyi országgyűlésen két, számra csaknem egyenlő párt küszködött
               elméleti elvek s eljárási taktika fölött, hol vezetve, hol gátolva személyes ambitiók
               által, kiütött Párizsban a forradalom. A franciák elűzték a népszerűtlen kormányt, s
               vele együtt az Orléans-dynastiát, s kikiálták a köztársaságot.</p>
            <p> Akkor Franciaország adta a jelszót egész Európának.</p>
            <p> S az egész szárazföldi Európának minden kormánya úgy előkészíté a talajt a
               forradalmi eszmék számára, hogy azoknak csak egy napsugár kellett, és mindenütt
               kihajtottak. Az absolutismus nem akart az alkotmányossággal kiegyezni, s amellett
               teljesen lejárta magát mindenütt. A próba idején kitűnt, hogy zsoldosai vannak, de
               hívei nincsenek.</p>
            <p> A párizsi forradalom visszhangot költött Bécsben is. A nép alkotmányt követelt az
               utcán; a kormány katonaságot küldött ellene, s az tűzzel válaszolt. De a nép nem
               riadt szét a kiomlott vértől, elfoglalta a fegyvertárt, s fegyvert ragadva állt a
               hatalom elé. A császár jó szíve nem engedé meg a vérontás folytatását; a népakarat
               győzött, a gyűlölet tárgya, Metternich herceg lemondott, elmenekült, s az
               absolutismus együtt bukott vele.</p>
            <p> (Vannak az állati alvilágban csodalények, amiknek ha a fejét levágják, új fejük nő
               helyébe; ha kifordítják, tovább élnek; ha kettévágják, két külön lény alakjában élnek
               tovább.)</p>
            <p> Pesten nagy hullámokat hányt a közvélemény áradata.</p>
            <p> A szabadelvűek hasonló reform-banquettet terveztek, mint aminő Párizsban megbuktatta
               a gyűlölt kormányt.</p>
            <p> A bécsi forradalom hírére Petőfi néhány írótársát, Jókai Mórt, Vasváry Pált,
               Bulyovszky Gyulát és többeket maga körül gyűjtve, azt mondá nekik: „Nem poharazunk
               többet, hanem cselekszünk, menjünk a piacra!”</p>
         </div>
         <div type="chapter">
            <head>Forradalom vér nélkül</head>
            <p> A mennydörgés azt mondja: le, térdeidre, ember, az Isten beszél!</p>
            <p> A nép szava is megdördült és mondá: föl térdeidről, rabszolga, a nép beszél!</p>
            <p> Tartsátok tiszteletben e napot, melyen a nép szava először megszólalt. Március
               15-ike az; írjátok föl szíveitekbe és el ne felejtsétek.</p>
            <p> A magyar nemzet szabadsága e naptól kezdődik. A nemzet történetében ez volt az
               epochalis nap. Ezentúl minden nap új dicsőséget fog számotokra hozni; a nép
               fölébredett, a nép követelte századok óta megtagadott jogait, a nép kivívta jogait,
               miknek láncait legközelebb találta.</p>
            <p> Március 15-ikén reggel a fővárosi fiatalság, mely a<hi> józanabb
                  pártnak</hi> nevezett töredék által ajánlott türelmet és várakozást sérelmei
               gyógyszeréül nem tartotta elegendőnek, adandó reformlakomája fölött tanácskozni
               egybegyülekezvén, ez alkalommal Jókai Mór következő proclamatiót olvasott fel
               ügybarátaihoz: „Testvéreim! A pillanat, melyet élünk, komolyabb teendőkre szólít el
               bennünket; Európa minden népe halad és boldogul, haladnunk, boldogulnunk kell nekünk
               is. Legyen béke, szabadság és egyetértés! Követeljük jogainkat, melyeket eddig tőlünk
               elvontak, s kívánjuk: hogy legyenek azok közösek mindenkivel. Kívánjuk a<hi> sajtó szabadságát,</hi> a censura rögtöni eltörlését – <hi>felelős minisztériumot Budapesten – évenkénti országgyűlést Pesten!
                  – Törvény előtti egyenlőséget polgári és vallási tekintetben –</hi> kívánjuk: hogy
               a <hi>nemzeti őrsereg</hi> rögtön fölállíttassék, védje hazáját minden
               férfi – <hi>közös teherviselést – úrbéri viszonyok megszüntetését –
                  esküdtszéket képviselet alapján; nemzeti bankot. A katonaság esküdjék meg az
                  alkotmányra</hi> magyar katonáinkat ne vigyék külföldre, a külföldieket vigyék el
               tőlünk. <hi>A politikai status foglyok bocsáttassanak szabadon. Unio
                  Erdély és Magyarhon között!</hi> Ezen jogokat követelni tartozik a nemzet, s bízni
               önerejében s az igaz ügy Istenében! Egyenlőség, szabadság, testvériség!”</p>
            <p> E proclamatio minden egyes pontjait mennydörgő helyesléssel fogadta a nép, s
               kinyilatkoztatá: hogy azt saját manifestumául fogadja el.</p>
            <p> Ekkor Petőfi Sándor lépett fel, s ezen honfidalt szavalá el a nép között:</p>
            <p>
               <hi>Talpra magyar, hí a haza! Itt az idő, most vagy soha! Rabok legyünk
                  vagy szabadok? Ez a kérdés, válasszatok! – A magyarok istenére Esküszünk,
                  Esküszünk, hogy rabok tovább Nem leszünk!</hi>
            </p>
            <p>
               <hi>Rabok voltunk mostanáig, Kárhozottak ősapáink, Kik szabadon éltek,
                  haltak, Szolgaföldben nem nyughatnak. A magyarok istenére Esküszünk, Esküszünk,
                  hogy rabok tovább Nem leszünk!</hi>
            </p>
            <p>
               <hi>Sehonnai bitang ember, Ki most, ha kell, halni nem mer, Kinek
                  drágább rongyélete, Mint a haza becsülete. A magyarok istenére Esküszünk,
                  Esküszünk, hogy rabok tovább Nem leszünk!</hi>
            </p>
            <p>
               <hi>Fényesebb a láncnál a kard, Jobban ékesíti a kart, És mi mégis
                  láncot hordtunk! Ide vele, régi kardunk! A magyarok istenére Esküszünk, Esküszünk,
                  hogy rabok tovább Nem leszünk!</hi>
            </p>
            <p>
               <hi>A magyar név megint szép lesz, Méltó régi nagy híréhez, Mit rá
                  kentek a századok, Lemossuk a gyalázatot. A magyarok istenére Esküszünk,
                  Esküszünk, hogy rabok tovább Nem leszünk!</hi>
            </p>
            <p>
               <hi>Hol sírjaink domborulnak, Unokáink leborulnak, És áldó imádság
                  mellett Mondják el szent neveinket. A magyarok istenére Esküszünk, Esküszünk, hogy
                  rabok tovább Nem leszünk!</hi>
            </p>
            <p> A vers utósorait dörögve esküdte utána a nép, s innét ment egyenesen az egyetemi
               fiatalsággal egyesülni; először az orvosi kar csatlakozott hozzá, azután a mérnöki,
               legvégül a jogászi; egyedül ezen kar tanára szegült ellene a nemzet akaratának, de
               senki sem hallgatott rá. Vasváry Pál hívta fel közgyűlésre a tanulóifjúságot, s az
               egy akarattal követte a vezéreket: kinn az egyetemi piac közepén, már ekkor túláradt
               néptömeg közepette adá elő Vidacs János, miképp gátoltatott az egyetemi fiatalság e
               mozgalmakbani részvételtől, tanáraik mily kicsinyes fenyegetőzésekkel akarták a
               meggyulladt lángokat eloltogatni. Mondá: hogy megötödöltetéssel fenyegettetének.
               Általános kacaj és zúgás. Ekkor a nép szónokai közül Jókai harmadszor is nyílt piacon
               felolvasá a proclamatiót, s Petőfi elszavalá fentebbi dalát, melynek végeztével
               rögtön elhatároztatott, hogy a nép a proclamatio első pontját, a sajtószabadságot,
               saját önhatalmánál fogva teljesülésbe veendi, mit meg is tett, innét tömegestül
               Landerer és Heckenast nyomdájára menvén, hová a rend és béke fönntartása tekintetéből
               választmányi tagokul Petőfi, Vasváry, Vidacs és Jókai küldetének be, a
               nyomdatulajdonost felszólítandók: hogy kívánja-e az el nem kerülhető kényszerítés be
               nem vártával a kikiáltott tizenkét pontú programot s Petőfi olvasott költeményét
               censura nélkül kinyomatni? A nyomdatulajdonos engedett, s a kívánt iratok rögtön
               németre is lefordítva néhány pillanat múlva ezrével kerültek elő a gyorssajtó alól,
               melynek példányai egész délig osztattak ki a szakadó eső dacára szüntelen gyülekező
               közönségnek. Eközben többen kezdtek szónokolni a néphez. Szólt Irinyi József,
               Vasváry, Bulyovszky, Egressy Gábor, Irányi, Vidacs, Jókai. A déli harangszó egy óráig
               félben szakasztotta a mozgalmakat, s ekkor gyülekezethelyül a nemzeti múzeum tere
               tűzetett ki. Az eső szüntelen esett. Jó jel!, mondá a nép, Párizsban, Palermóban és
               Bécsben is esett, mikor a nép jogait követelte. Délután a múzeumtéren összegyűlt nép
               elhatárzá a városházára menni, s ott a polgári kart és városi tanácsot az egyesülésre
               s kívánatai aláírására felszólítani.</p>
            <p> A tanácsterem megnyittatott, s tartatott nyilvános ülés a piacra összegyűlt nép
               szabadságmennydörgései között. A tanácsnak benyújtattak a program pontjai s a
               tanácsjegyző mondá, hogy azok el vannak fogadva; utána Holovics tanácsnok kívánt
               gondolkozási időt, melyben e pontok tanácskozás alá vétethessenek. Megcáfolta őt
               Rottenbiller alpolgármester, kimondván: hogy már egész délelőtt tanácskoztak efölött;
               ezután szónokolt Nyáry Pál Pest megyei alispán s a pontokat pártolta, utána Klauzál
               Gábor, ki az első és 11-ik pontok rögtöni életbeléptetését is kívánta; a pontok a
               tanács által aláírattak, s az ablakon át a népnek felmutattának. E pontok azóta
               minden utca szegletén olvashatók. A nép, ideiglenes választmányát a tanács és
               polgárság választmányával egyesítendőt kinevezve, kívánta, hogy <hi>Táncsics Mihály,</hi> ki sajtói állítólagos vétség miatt fogva van Budán – miután
               kimondatott, hogy censurai törvények nálunk nincsnek, nem is voltak soha – szabadon
               bocsáttassék, s a <hi>censurale collegium</hi> rögtön mentessék fel
               hivatalától; e kívánata teljesítésére átment Budára, s a hatósági épület udvarán
               zászlóalja köré gyűlve, állhatatosan állt jogai kívánatai mellett, míg választmánya
               által kijelentették: hogy a helytartótanács e három pontba egyezett bele: Táncsics
               kiadatása, censura eltörlése, sajtóbíróságnak a nép közüli választatása; s egyúttal
               kimondá: hogy a katonaságot csak azon esetben fogja kirendelni: ha azzal maga a nép
               saját céljai rendes kivitelére kívánna rendelkezni.</p>
            <p> Ez nap délutánján kívánta a nép a színházi aligazgató <hi>Bajza
                  Józseftől:</hi> hogy a színházban e nap ünnepélyére teljes kivilágítás mellett a
               betiltott <hi>Bánk bán</hi> adassék elő. Bajza mondá, hogy szívesen
               teszi. A színház oltár volt ma, a közönség színe volt jelen ünnepi arcokkal, ünnepi
               ruhában; a nemzeti kokárda volt minden férfi, minden nő keblére feltűzve, a szín
               közepén a háromszínű zászló.</p>
            <p> Ezalatt a nép, a megszabadított Táncsics kocsiját önkezeivel vonva át Budáról a
               színház teréig, bevonult a színházba, mely mindenki számára ingyen megnyittatott.</p>
            <p> A páholybirtokosok is megnyiták páholyaikat a nép számára, ki még e közforradalom
               percében is oly tiszteletben tartá a gyöngédebb érzelmeket, hogy egy páholyt sem
               foglalt el, melyben hölgyek ültek.</p>
            <p> A zenekar felváltva a Rákóczy-indulót, Marseillaise-t és a Hunyady László szebb
               helyeit hangoztatá.</p>
            <p> Később Egressy Gábor elszavalá Petőfi költeményét a nép ezreinek harsogó esküvése
               mellett. Ugyanazt rögtön Szerdahelyi által zenére téve, a színházi polgártársak kara
               éneklé el; s a közönség ismétlé a szavalmányt és dalt.</p>
            <p> A közönség nagy része óhajtá Táncsicsot a színpadon megjelenve látni, azonban
               értesülve a tisztelt polgártárs gyengélkedő állapotáról, kívánatával felhagyott, s a
               legnagyobb csend és béke között eltávozék.</p>
            <p> Az állandó választmány azonban reggelig együtt ült.</p>
            <p> Másnap legelső teendője volt a népnek a nemzetőrség tettleges életbeléptetését
               követelni, s evégre aláírások nyittattak meg azok számára, kik a nemzetőrséget
               alkotni kívánják; néhány óra alatt több ezerre ment az aláírás. A nép követelte a
               fegyvereket.</p>
            <p> A katonai hatóság jelenté: hogy csak 500 fegyvert adhat, mert a többi Komáromba
               vitetett.</p>
            <p> Lenn pedig a nép, mely már ekkor mintegy 20–25 ezerre ment, követelte a fegyvereket
               s fenyegetőzék, hogy feltöri az arzenált, ha fegyvert nem kap.</p>
            <p> Ekkor alválasztmányt neveztetett ki a fegyverek kiosztása tárgyában, s egyórai
               tanácskozmány után Rottenbiller alpolgármester a teremben, Jókai pedig a városház
               terén összegyűlt népet nyugtatá meg azon tervezet közzétételével: hogy az illető
               tömegek városnegyedenként külön oszolván, száz-száz férfit válasszanak ki maguk
               közül, kik óránként felváltva mint nemzetőrök az éjjel kivilágított város nyugalma
               fölött őrködjenek. A többi fegyverek kiadása a következő napokon fog sürgettetni.</p>
            <p> Este a két testvérváros ki volt világítva, az utcákon lelkesült néptömeg forrongott,
               harsogtatva: éljen a szabadság! Az ablakokból nemzeti szín lobogók függtek alá, a
               szabadság nevével beírva.</p>
            <p> Egész éjjel rend és nyugalom őrködött a város fölött, a portyázó nemzetőrök több
               helyeken bujkáló csavargókat fogtak össze, s hivatásuknak minden tekintetben híven
               megfeleltek.</p>
            <p> Március 17-én az ideiglenes kormányzó választmány által (mely állt a nép, tanács,
               megye, polgárság és egyetemi fiatalság küldötteiből, közte három héber)
               elhatároztatott: hogy a mostani napok örök emlékére az egyetemi tér, hol a forradalom
               legelőször kikiáltatott, <hi>„Március 15-kei térnek”,</hi> a hatvani
               utca, hol a sajtó elfoglaltatott, <hi>„Szabad sajtó utcának”,</hi> a
               városház tere pedig <hi>„Szabadság terének” fog</hi> ezután
               elneveztetni, mely határozatot a tanács azonnal foganatba is vette, s Landerer rögtön
               nagy betűkkel nyomtatta az utcák eddigi nevei helyébe a megörökítendő dicsőség
               szavait. Ugyanekkor kimondatott: hogy minden címek eltöröltetnek, semmi tekintetes és
               nagyságos többé. A kívánalom, mit a Bécsbe induló küldöttség a király elé terjeszt:
               így kezdődik: „felséges haza!”</p>
            <p> Egy küldöttség átment Budára fegyvereket követelni, miknek nyombani kiszolgáltatását
               a helytartótanács készséggel ígérte, s jelenleg a nemzetőrség óráról órára
               szaporodik.</p>
            <p> A kétfejű sasok minden királyi hivatal homlokáról levétettek, helyükbe a nemzeti
               címer tétetett.</p>
            <p> A fekete-sárga színek helyébe a nemzeti három szín festetett. Múlt éjjel még a
               nádori palota is ki volt világítva, ami először történt, sok más soha meg nem
               történtekkel együtt.</p>
            <p> A csend és béke e forradalom mellett oly jó lábon áll, mint még soha. A boltok
               kirakatai nyitvák, a vásár rendben foly, a nemzetőrök minden utcában portyáznak.</p>
            <p> Éljen a magyar szabadság! E három szót hallani minden ajkról, minden utcán, minden
               zászlón ez van kifestve.</p>
            <p> Dicsőség e népnek! Mely jogait egy csepp vér elfolyása nélkül ki tudta vívni; mely
               önmagát saját becsérzete által hagyja kormányozni. Kik a lelkesülés szent percében
               sem feledkeztek meg a kötelességekről, mikkel magánosok és személyi vagyon
               bátorságának tartoztak. Kiket hon- és emberszeretet gyullasztott lángra, s kik közül
               egyetlenegynek tette sem piszkolá be önérdekű kihágással a nemzet e nagy ünnepét.</p>
            <p> Mit más népek karddal vívtak ki maguknak, azt e nép puszta kézzel, csupán szent
               lelkesülésének tüze által, egyetértve, elleneit nem legyőzve, de megtérítve, tette
               magáévá.</p>
         </div>
         <div type="chapter">
            <head>Forradalom és szabadságharc</head>
            <p> Negyven év múlva, akik politikával foglalkoznak, szeretik e szót: <hi>„forradalom”</hi> elkerülni, s helyette az 1848/49-iki évek korszakát a <hi>„magyar szabadságharc”</hi> címével jelölik.</p>
            <p> Pedig nincs ok, amiért meg kelljen tagadni a<hi> „forradalom”</hi>
                  szót<hi>.</hi> A március 15-iki kezdeményezés, bármilyen szerény
               volt is eszközeiben és a megindítók személyében, mégis valóságos forradalom volt –
               nem a trón ellen, de az összes fennálló intézmények ellen. Rögtöni átmenet nélküli
               lerombolása a régi rendi alkotmánynak; megszüntetése a nemesi előjogoknak; a jobbágyi
               terheknek; az adóviselés általánosítása, a dicasteriális kormányzatnak felelős
               minisztériummal felváltása, az absolutismus megbuktatása, s annak helyébe a
               népképviselet emelése, az általános fegyverkötelezettség behozatala, a sajtó
               felszabadítása, Erdélyben a külön közjogi rendnek megszüntetése. Ez az <hi>„egy nap”</hi> több közjogi és társadalmi átalakulást idézett elő,
               mint amennyit rendes lebonyolítás mellett egy század alatt keservesen kivívhatott
               volna a nemzet. A legtisztább értelemben vett „forradalom” volt ez, mely összezúzta
               az ősi korhadt intézményeket, letörte a nép kezéről a rozsdás láncokat, s a
               félmilliónyi nemességgel egyenrangra emelte a tizennégymilliónyi honpolgárt:
               megteremté a<hi> „teljes egy magyar nemzetet”.</hi>
            </p>
            <p> Csak az ellenforradalom támasztott szabadságharcot e bámulatos átalakító
               forradalomból. És ha Európának két nagy hatalma egyesült is e szabadságharc
               leküzdésére, s a többi mind beleegyezett is annak elnyomásába; megmaradt az egységes
               magyar nemzet, s az ócska összetört láncokat nem volt földi hatalom, mely a
               felszabadított nép kezeire verhesse többé.</p>
            <p> A jobbágyok felszabadítása a forradalom szülötte volt, s ez tette képessé a magyar
               nemzetet azon bámulatra méltó erőfeszítésre, mellyel a szabadságharcban meglepte a
               világot.</p>
            <p> Ugyanazon merész kezdeményezésért, amit 1848. március 15-ikén a budapesti fiatal
               írók és politikusok megindítottak, félszázaddal előbb Martinovics és társai a
               vérpadra kerültek.</p>
            <p> Érdemük az, hogy meg tudták érezni azt az időpontot, amidőn a szabad szó a tett
               erejével bírt.</p>
            <p> Ausztria a lombard–velencei felkelés és a szárdiniai beavatkozás által egész
               haderejével el volt foglalva Olaszországban: a kormányhatalomnak nem állt
               rendelkezésére az a fegyveres haderő, mely Magyarországon a szabadelvű mozgalmat
               kezdetében elfojtani képes lett volna.</p>
            <p> István nádor a bécsi kormánynak idecélzó kísérletére azt felelte, hogy ötvenezer
               főnyi hadsereg kell a mozgalom leverésére; tudva jól, hogy ekkora haderővel az időben
               a kormány nem rendelkezett.</p>
            <p> De a budapesti forradalom vezetői is okosan cselekedtek, amidőn fegyveres
               demonstratiókra, dynastia-ellenes nyilatkozatokra nem hagyták magukat ragadtatni: s
               ekként a hatalomnak legkisebb ürügyet sem adtak arra, hogy fegyverrel beavatkozzék
               amit bizonyosan felhasznált volna, ahogy a prágai szwornoszt leverésénél
               bebizonyítá.</p>
            <p> Ellenben mindent elkövettek a márciusi forradalom vezetői, hogy a közrendet
               fenntartsák, s a szabadság napjait féktelenséggé elfajult lázongással beszennyezni ne
               engedjék. Jól tudták, hogy a reactió fegyvereihez tartozik a szabadelvű mozgalom közé
               oly elemek vegyítése, melyek a szabadság eszméje alatt a vagyonközösséget értik.
               Ezért az akkori pesti fiatalság, midőn megcsinálta a forradalmat, nem vonult félre,
               hanem ott maradt az életre költött néptömegek között, s éjjel-nappal tudta azokat
               vezetni; maga a polgársággal, az értelmiséggel együtt fegyvert fogott, s tudta azt
               erélyesen használni a rend fenntartására, például a zsidóüldözés kihágásainak erélyes
               elnyomása alkalmával.</p>
            <p> Jellemzi a mozgalom szellemét ez a felhívás, melyet a forradalom vezetői az izgalmas
               napokban a magyar fiatalsághoz intézének.</p>
            <p> NYÍLT SZAVAK HONUNK FIATALSÁGÁHOZ</p>
            
            <p> Itt az idő, testvéreim: hogy elveinket kimondjuk.</p>
            <p> Első volt szavunk a forradalom piacán, elsők valánk kimondani a jelszót: legyen
               szabadság!</p>
            <p> És lőn szabadság…</p>
            <p> Most, miután önerőnket ismerjük s benne bízhatunk, tegyük, hogy az egyesült fiatal
               erő honunknak mindig jobb keze legyen, áldást hozó az igaz ügynek, romlást az
               ellennek.</p>
            <p> Két fegyver van kezünkban: a sajtó és a kard. Az igaz honfitűz, mely e kettőt
               kezeinkbe adá, egyszer meggyújtva, nem fog kialudni többé, hanem napként fog égni a
               haza egén, hogy világot és meleget árasszon széjjel.</p>
            <p> A holtak feltámadásának napja eljött.</p>
            <p> A századoktól eltemetett nemzeti dicsőség, s a börtönben tartott szabadságérzet
               voltak e halottak. Most ne keressétek őket sírjaikban, ők feltámadának.</p>
            <p> A magyar nemzet ismét dicső és szabad!</p>
            <p> Magyar hang, magyar nemzeti szín, magyar érzelem minden ajkon, minden lobogón,
               minden kebelben.</p>
            <p> Választottaink a belrend, dandáraink a külnyugalom fölött őrködnek, mi pedig vegyük
               őrködésünk alá a szellemet.</p>
            <p> Legelsőben felszólítunk minden hazafit: hogy a nemzetőrség zászlói alá gyülekezni
               siessen. Mert minden eddigi győzelmeink biztosítéka egyedül csak a fegyveres önerő, s
               nem tudjuk: hogy mely percben leend rá szükség?</p>
            <p> A nép legyen bizalommal választottai iránt, ezek pedig tartsák e bizalmat minden
               egyéb megtiszteltetésnél becsesebbnek, s a nép érdekeit sehol és soha el ne
               felejtsék.</p>
            <p> Igyekezzünk honunk idegen ajkú fiatalságát magunkhoz testvéri kapcsolatokkal
               csatolni, rontsuk le a századok óta kebelünkben megkövesült választófalat, mely
               bennünket rokonainktól eddig elkülönözött, s fogjunk kezet mindenkivel, kinek
               jelszava a szabadság.</p>
            <p> Irtóháború minden hiúságnak! Az embert nem a ruha teszi többé, hanem ami keblén
               belül van; szoktassuk hozzá a népet, hogy az egyszerűséget kezdje el szeretni. A
               nemzetőrség öltönye legyen egyszerű, s viseljük azt büszke önérzettel mindenkor és
               mindenütt. Az „arszlán” szó ne legyen ismert fogalom többé. Legyen mindenki annyi,
               amennyit a haza előtt ér.</p>
            <p> Magánkötelességeinket a forradalom ideje alatt se feledjük el, mihelyt a kardot
               letettük, térjünk napi munkánkhoz, s adjunk példát a népnek, amint tettük a
               forradalom kikiáltásakor.</p>
            <p> A sajtószabadságot ne használjuk személyeskedési célokra, legyen előttünk szent és
               isteni minden, aminek neve szabadság.</p>
            <p> Ezért komolyan megrójuk mindazokat, kik jelen időben, midőn az izgatott kedélyeket a
               rend és béke eszméire kellene téríteni, a vak lázadás üszkét szórják a nép közé, kik
               a népet a fegyveres katonaság ellen bujtogatják, kik a kasztokat egymás elleni
               irigységre költik, s kinyilatkoztatjuk: hogy mi egyéb ellenséget nem ismerünk, mint
               akik kitűzött jelszavainkat tiszteletben nem tartják.</p>
            <p> Ezen jelszavak: „béke, egyenlőség és szabadság!” Ellenségeink tehát, kik véres
               lázadásra izgatnak; kik ahelyett, hogy a nép választmánya által adja tudtára akaratát
               az igazgató választmánynak: tömegestül „via facti” akarják azt síkra vezetni.</p>
            <p> Kik a hon lakosai bármely osztályának a nemzetőrségből leendő kirekesztésére
               munkálódnak. Kik a zsidók ellen, mely osztály a forradalom leghevesebb percében
               erősen részt vett a tett mezején – a polgárok között izgatnak, kimondtuk az
               egyenlőség elvét, különbséget ember és ember közt csak a jellem és becsület
               tisztasága tesz; ezek fölött határozni ott van az osztályozó választmány, mely
               mindazoknak, kik a nemzetőrségnek becsületére nem lennének, fegyvert adni nem fog. A
               szabadság jótékonysága alól senkit kizárni nem szabad; ezen idő az, mikor egymásnak
               minden ellenszenvet, minden eddigi botlást és sérelmet meg kell bocsátanunk; ezen idő
               az, melyben a régi fogalmak halomba vannak döntve, s új évszak kezdődik, mely a múlt
               vétkeinek sírja fölött emeli az emberiség nevében oltárát.</p>
            <p> Vége a kasztgyűlöletnek! Kiket a régi fogalmak korhadt omladékainak pártolói
               maguktól elüldöznek, azokat mi fogadjuk védelmünk alá, és esküdjünk pártfogást
               mindennek, ami elnyomott, üldözött és méltatlanul bántott.</p>
            <p> Az üldözöttek asyluma a mi körünk legyen.</p>
            <p> S legszebb diadalunk legyen az, hogy mindenki, aki méltatlanul nyomva érzi magát,
               hozzánk jő bántalmai orvoslása végett.</p>
            <p> Az elmúltakért semmi szemrehányás! Március 15-én az egész haza újjászületett, vele
               együtt minden egyes hazafi. Legyen gondunk a jövőre, ne a múltra.</p>
            <p> Egyenlőség, szabadság, testvériség!</p>
            <p> Éljen a haza!</p>
            <p> *</p>
            
            <p> A horvátokhoz is intézett a pesti középponti bizottság egy felhívást.</p>
            <p> „Horvátok, szeretett testvéreink. Háromszáz éves elnyomás után valahára a
               függetlenség, a szabadság küszöbére léptünk. Amit kivívtunk, a mi javunkra s a
               tietekre egyaránt vívtuk ki. A jelszó, mely alatt küzdénk, nem a nemzetiség, hanem a
               minden nemzetiséget, minden érdeket magában foglaló függetlenség és szabadság szent
               elve. Feledjük a nyelvkülönbséget, kik a közös szabadság érdekében egyek
               vagyunk.”</p>
         </div>
         <div type="chapter">
            <head>Hogy készült elő a forradalom?</head>
            <p> Tizenkét nappal március 15-ike előtt Kossuth Lajos egy felirati javaslatot
               terjesztett elő a pozsonyi országgyűlésen, melyben mindazok a kívánalmak ki voltak
               fejezve, amelyeket a pesti 12 pont egyesített. A javaslat a legildomosabb hangon volt
               tartva az uralkodóház irányában. Az alsóház egyhangúlag elfogadta azt. A felsőtábla
               azonban meg volt akadva vele. Arra, hogy a radikális reformot követelő javaslat ott
               is el legyen fogadva, a mágnási tábla szabadelvű ellenzéke, Batthyány Lajossal az
               élén, nem volt elég erős, elvetni pedig a nagy többségben levő conservativ párt nem
               volt elég bátor.</p>
            <p> Ekkor történt az, hogy egy pozsonyi mágnási klubgyülekezetbe Széchenyi István
               Petőfinek ezzel a versével köszönt be: „Dicsőséges nagy urak! hát hogy vagytok? Nem
               viszket-e egy kicsit a nyakatok?” A vers nem volt kinyomatva; de azért közkézen
               forgott.</p>
            <p> A főurak azt gondolták, hogy jó lesz, ha a nádor, az országbíró meg Széchenyi
               felmennek Bécsbe, s tanácskoznak Apponyi Györggyel, a kancellárral és a többi bécsi
               kormányférfiakkal. A tanácskozás nagyon hosszúra nyúlt. Voltak, akik azt akarták,
               hogy a király oszlassa fel rögtön az országgyűlést, s küldje le királyi biztosul
               Széchenyit, ellátva katonai erővel. A többség azonban elégnek találta azt a régi
               módszert, hogy az országgyűlés csak hadd küldje Bécsbe a feliratot, majd arra aztán
               menesztenek le Bécsből egy leiratot, azzal a jól ismert tartalommal: „nesze semmi,
               fogd meg jól”.</p>
            <p> A Pozsonyban maradt rendek azalatt türelmetlenkedtek. Március 8-án Kossuth azt
               indítványozta, hogy az alsóház felirata a főrendiház mellőzésével küldessék fel a
               királynak. Ha az megtörténik, akkor ez a nap lett volna kezdete a forradalomnak. Az
               alsótábla azonban nem fogadta el a Kossuth indítványát.</p>
            <p> A főurak odafenn folyvást tanakodtak, hogy hogyan takarják le a kitörni készülő
               vulkánt egy darab papirossal? S addig tanakodtak, míg egyszer kitört a bécsi
               forradalom. S minden állambölcsességet egyszerre halomra döntött.</p>
            <p> De még azután beletelt egy egész hónap, hogy a bécsi udvari körök az engedés és az
               erőszak rendszere között válogattak. Ez idő alatt hallotta Bécs piaca Kossuth Lajost
               szónokolni, s a Rákóczy-indulót a bécsi nép üdvriadalában visszhangzani.</p>
            <p> Hogy Magyarországon a szabadelvű mozgalom diadalmaskodhatott, abban nagy érdeme van
               a bécsi népnek. Ez kényszeríté a szabadság leghatalmasabb ellenségét, Metternich
               államkancellárt, hogy hivataláról lemondjon és az országból eltűnjék.</p>
            <p> De mindenekfölött elismerendő a rohamszerű reformok létesítésének nagy művében az
               uralkodó, <hi>V. Ferdinánd</hi> császár és király természettől kegyes
               szíve és népei iránti jóindulata. Az ő szelíd lelkén törött meg minden szándék, mely
               a forradalom erőszakos elnyomására vezetett volna.</p>
            <p> Végre a király engedett a nemzet kívánalmainak, s kinevezte a <hi>felelős magyar minisztériumot.</hi> Ezen első kormány tagjai voltak:</p>
            <p> Gróf <hi>Batthyány Lajos,</hi> miniszterelnök,</p>
            <p>
               <hi>Kossuth Lajos,</hi> pénzügyminiszter,</p>
            <p>
               <hi>Mészáros Lázár,</hi> hadügyminiszter,</p>
            <p>
               <hi>Szemere Bertalan,</hi> belügyminiszter,</p>
            <p>
               <hi>Klauzál Gábor,</hi> kereskedelmi miniszter,</p>
            <p> Gróf <hi>Széchenyi István,</hi> közlekedési miniszter,</p>
            <p>
               <hi>Deák Ferenc,</hi> igazságügyminiszter,</p>
            <p> Herceg <hi>Eszterházy Pál,</hi> külügyminiszter,</p>
            <p>
               <hi>István</hi> nádor főherceg pedig <hi>teljhatalmú
                  királyi helytartóvá</hi> lett kinevezve.</p>
            <p> Ezzel véget ért egy sok százados korszak.</p>
            <p> A pozsonyi országgyűlést <hi>V. Ferdinánd</hi> király személyesen
               zárta be, magyar szavakat hangoztatva a trónról. S midőn a pozsonyi országgyűlés
               kapuja bezáródott, az egész óvilág záródott be mögötte.</p>
         </div>
         <div type="chapter">
            <head>A kamarilla</head>
            <p> Milyen szép csengésű név! Mintha csak egy pásztoridill naiv hősnője volna.</p>
            <p> Ez a szép hangzású név volt Magyarországnak és Ausztriának átoknemtője: aki fürdött
               vérnek tengerében, megemésztett milliárdokat, melegedett égő városoknál, vigadott
               milliók jajkiáltásánál, s széttépett erős láncokat, miket Istenkéz alkotott – a
               testvért testvérhez, az apát fiúhoz, a nemzetet királyához kötő szeretet láncait.</p>
            <p> Alkották a kamarillát mindazok a bukott nagyságok, kiknek kezéből a hatalom kiesett
               a márciusi forradalom következtében, s akik nem akartak abban megnyugodni, hogy a
               hajdani önkény uralmát ezentúl a népjog kormányzata váltsa fel.</p>
            <p> Semmi eszköztől sem riadtak vissza.</p>
            <p> A király őszintén, királyhoz illő becsületességgel adta meg népének az alkotmányos
               kormányzatot, s elhatározásaiban nagy része volt a magas lelkű királynénak.</p>
            <p> De már az aláírás pillanatában ki volt koholva a kamarillának a terve, minden
               királyi elhatározást meghiúsítani a gyakorlatban.</p>
            <p> Magyarországnak már volt hadügyminisztere, de nem volt hadserege; volt
               pénzügyminisztere, de nem volt pénze.</p>
            <p> A magyar huszár- és gyalogezredek külföldön voltak elhelyezve: benn az országban
               alig több tizenötezer katonánál; azok is idegen (nyelvekre és szívre egyaránt idegen)
               tisztek vezetése alatt. Az ország kincstárával pedig olyan jól gazdálkodott az elmúlt
               kormány, hogy a felelős pénzügyminiszter nem talált abban többet 400 ezer
               forintnál.</p>
            <p> Tehát tizenötezernyi katona és 400 ezer forintnyi pénztár átadása mellett azt
               kívánta a bécsi kormány Magyarországtól, hogy küldjön negyvenezer főnyi hadsereget a
               lombard–velencei tartományok megvédelmezésére, s fizessen tízmillió forintot évenként
               az osztrák államadósságok kamataihoz.</p>
            <p> Abban az időben ez a matematikai lehetetlenség volt. Azonfelül közjogi lehetetlenség
               is volt, mert az új országgyűlés, mely egyedül volt hivatva pénz- és véradót
               megszavazni, nem lett összehíva hat héten belül, a felelős minisztérium kineveztetése
               után.</p>
            <p> Ez a hat hét éppen elég volt a kamarillának Horvátországban Jellasich bán vezetése
               alatt előkészíteni az ellenforradalmat, s azzal egyidejűleg a Bánságban és Bácskában
               lakó szerbeket is nyílt lázadásra buzdítani.</p>
            <p> Midőn május közepén, egy kétségtelenül cseh befolyás által szított anarchista
               forradalom tört ki Bécsben, mely az uralkodót fővárosának elhagyására s Innsbruckba
               költözésére kényszeríté, már akkor a kamarilla tűzaknái mindenütt le voltak rakva
               Magyarországon. Zágrábban nyílt piacon megégették a magyar miniszterek arcképeit, s a
               lázadó szerbek a szomszéd Szerbiából tízezrével áttört szerviánus rokonaikkal együtt
               széltére pusztították a Bánságban levő magyar, német és oláh lakosságú helységeket, a
               temesvári osztrák főhadparancsnokság kegyes elnézésével.</p>
            <p> Ekkor végre István nádor mint teljhatalmú királyi helytartó hívta össze jún. 2-ikára
               a magyar országgyűlést; míg a minisztérium tagjai, Batthyány, Széchenyi, Eötvös
               Innsbruckba küldettek, rábírni a királyt, hogy egész udvarával együtt költözzék
               Budára, leghívebb magyar nemzetének oltalma alá.</p>
            <p> Ha e fáradozásuknak kívánt sikere lett volna, ezt az esztendőt az áldás évei közé
               sorozták lészen krónikáink.</p>
            <p> A király és a királyné készek voltak Budára költözni; de a kamarilla meg tudta
               hiúsítani szándékainkat. Előbb szavazza meg az országgyűlés a 40 ezer főnyi
               segélysereget az olaszországi hadjárat számára.</p>
            <p> Még ez nem lett volna olyan elviselhetetlen áldozat, mely meg ne érte volna az árt,
               amelyért hozatott lészen; de már a kamarillának ez nem volt elég. Mint a horvát bán,
               Jellasich nyíltan proklamálta, ő a mostani magyar minisztériumot nem tartja
               törvényesnek, s követeli a hadügynek és pénzügynek Bécsben összpontosítását.</p>
            <p> S ezt követelte az osztrák minisztérium is.</p>
            <p> A király kiadta a magyar miniszterelnöknek a lázadó horvát bán elleni rendeletét,
               melyben őt a hivatalából elmozdítja. István helytartó megnyitó beszédében kemény
               szavakkal sújtja <hi>azok vakmerőségét, kik a törvényes hatalom iránti
                  engedetlenséget őfelsége legmagasabb akaratával megférhetőnek vagy éppen királyi
                  háza érdekében történhetőnek merik állítani.</hi>
            </p>
            <p> De hát „azok a vakmerők” nevettek már mindazon, amit a király aláírt, mindazon, amit
               a helytartója mondott; ők folytatták a fegyveres lázadás előkészülését.</p>
            <p> A király lázadónak nyilvánítá Jellasichot: letette hivatalából, a kamarilla pedig
               azt mondá neki, hogy „kedves bán” – s megbiztatta: „te csak maradj!” És aztán küldött
               neki pénzt és fegyvert és utasításokat.</p>
            <p> És ez nem is volt titok a közönség előtt. Az elfogott leveleket, e kettős játék
               bizonyítványait minden hírlap közzétette.</p>
         </div>
         <div type="chapter">
            <head>„Megadjuk”</head>
            <p> Az ellenforradalom lángjai már magasra csapkodtak.</p>
            <p> A szerb lázadók Temesben, Torontálban és a Bácskában megkezdték az irtóharcot a
               védtelen magyar lakosság ellen. Kegyetlenkedéseik, amiket a hatalmukba került
               városokban elkövettek, a történelem legsötétebb foltjait képezik. Jellasich, a horvát
               bán nyílt összeköttetést tartott fenn a lázadókkal: s az osztrák tábornokok, kiknek a
               magyar király parancsolatjára, a magyar kormány rendelkezésére álló rendes
               csapatokkal s a megyékből küldött nemzetőrséggel e lázadást már kezdetében el kellett
               volna fojtani, oly lassan vitték a dolgukat, hogy méltán lehetett őket vádolni a
               lázadókkal összejátszással.</p>
            <p> Végre Jellasich bán nyíltan lépett fel mint ellenség. Azt a követelést intézte a
               magyar kormányhoz, hogy a hadügyet és pénzügyet adja át a bécsi minisztériumnak, s a
               szerbek számára egy külön szerb vajdaságot szakítson ki Magyarország testéből, ami
               állt volna Temes, Arad, Torontál, Krassó, Bács és Baranya megyékből; megtagadás
               esetén hadsereggel fogja megrohanni Magyarországot.</p>
            <p> E nemzetgúnyoló szorongattatásban a magyar kormánynak, ha azt nem akarta, hogy a
               magyar nemzet a leggyalázatosabb bukással végezze el ezredéves életét, az önvédelem
               eszközeiről kellett gondoskodnia.</p>
            <p> Július 11-én a magyar pénzügyminiszter, Kossuth, betegen viteté fel magát a
               képviselőházba, mely a redoute átalakított tanácstermében ülésezett, s ott tartá –
               azon betegen – leghatalmasabb szónoklatát, melyben leírta a hazát fenyegető
               veszélyeket, s hivatkozott a nemzet életerejére. Kétszázezer honvédet kért az
               országtól s az annak felszereléséhez és mozgósításához szükséges pénzerőt.</p>
            <p> Beszédét nem tudta befejezni; testi ereje kifogyott: kénytelen volt megpihenni.</p>
            <p> S a néma csendben támadt szünet alatt az ellenzék vezérszónoka, Nyáry Pál (a pesti
               forradalom erélyes vezetője) felállt, s esküre emelve jobbját, e végzetszerű szót
               hangoztatá el:</p>
            <p> „Megadjuk!”</p>
            <p> Csak egy szó volt az. De az az egy szó volt a feltámadás ébresztője a magyar
               nemzetre nézve.</p>
            <p> Maga a képviselőház mint egy ember állt fel egyszerre e szó után, s megannyi kéz
               mind esküre emelkedett: „megadjuk”. Ennél a kérdésnél megszűnt minden ellenzék.</p>
            <p> Egyike volt ez azoknak a ritka nagy pillanatoknak, amidőn a magyar nemzet önmagával
               kibékült és eggyé tudott lenni.</p>
            <p> A kormány vezérszónoka könnyben úszó szemekkel, mellén összetéve kezeit, mondá e
               szavakat:</p>
            <p> „Önök felálltak mint egyetlen férfiú – és én leborulok a nemzet nagysága előtt.”</p>
            <p> A pénz és haderő tehát meg lett ajánlva a magyar kormánynak: a honvédség toborzása
               megindult: a magyar ifjak lelkesülten tódultak a zászlók alá. Kaptak jó fegyvert,
               amit a belga gyárak szolgáltattak: a régibb gyutacsos puskákat a nemzetőrök között
               osztották szét. Ruházatról is lett gondoskodva. A bécsi kamarilla egész hajóteherrel
               szállította Jellasich határőrezredei számára a Dunán a posztót. A szállítmány el lett
               árulva, s azt a magyar kormány lefoglalta a honvédek számára; így támadt az
               emlékezetessé vált kávébarna egyenruha, piros zsinórzattal. Két zászlóalj, a 3-ik és
               9-ik vörös sipkát kapott: később hírneves zászlóaljak lettek.</p>
            <p> Lett magyar pénz is. Egy- és kétforintos bankjegyek. Ezek ércalapra lettek
               kibocsátva. A magyar bányák termelte aranyon és ezüstön kívül a nemzet gazdaga és
               szegénye összehordta a haza oltárára adományait, s ékszerekből, kanalakból lett
               kiverve az a kétmillió forint, ami a magyar bankjegyek érclapját képezte. A 48-iki
               szűzmáriás aranyakat ma is viselik még – ismét ékszerekül: karpereceknek és
               fülönfüggőknek a múlt nagy idők emléke gyanánt.</p>
         </div>
         <div type="chapter">
            <head>Jellasich bán</head>
            <p> Tíz nap múlva változott a helyzet.</p>
            <p> A király segélyt kért Magyarországtól a fellázadt olasz tartományok megtartása
               végett, melyeket már akkor Károly Albert, szárdiniai király is haderővel
               támogatott.</p>
            <p> A Batthyány-minisztérium megígérte a kívánt 40 ezer főnyi haderőt. Ha azt megadja
               is, még maradt volna 160 ezer embere, amivel a belbékét helyreállíthatja, s minden
               ellentámadó apró ellenséget leseperhet magáról.</p>
            <p> Hanem hát nagy baja a magyar nemzetnek, hogy nagyon bőven termő talaja van az
               ékesszólásnak, és azt sohasem hagyja ugaron.</p>
            <p> Az ellenzék kérdezett keményen; arra Kossuth Lajos felelt lágyan.</p>
            <p> Az ellenzék erőltette a kérdést, hogy a kormány akar-e haderőt küldeni az olaszok
               ellen. Kossuth azt felelte, hogy igen: de ő azt kívánja, hogy az olaszokat ne verjék
               meg. Ez a magyarázat se az ellenzéknek nem tetszett, se az osztrák kormánynak.
               Magában a magyar minisztériumban is heves összetűzések támadtak Batthyány és Kossuth
               között; éppen oly hevesek az ellenzékkel való viták; melynek egy izgalmas percben azt
               vágta oda Kossuth, hogy: „Némuljon el a törpe minoritás, mely erőszakolni akarja a
               ház határozatait!”</p>
            <p> Még ekkor Kossuth Lajos így szólt:</p>
            <p> „Istent hívom bizonyságul, én azoknak sorában állok, kik őfelsége magyar királyi
               trónusának sértetlenségéért életüket készek feláldozni. – A magyarok Istene hozza
               körünkbe királyunkat; de ha ez nem történnék, adjon nekünk, Ferenc Józsefben, Budára
               egy ifjabb királyt.”</p>
            <p> Ilyen érzelmek tolmácsolására lett egy országgyűlési küldöttség V. Ferdinánd
               királyhoz menesztve, ki akkor Innsbruckban székelt; ahová a második bécsi forradalom
               után elvonult.</p>
            <p> A király leiratában azt válaszolta a magyar országgyűlésnek, hogy a szeptemberben
               bezárandó országgyűlésre személyesen le fog jönni Budára, s addig is Horvátország
               minden hatóságának megparancsolja, hogy Magyarország határait megtámadni s azokat
               átlépni ne merészeljék; összes hadseregének pedig megparancsolja, hogy a zendülők
               legyőzésében tanúsítsák azon buzgalmat és kitartást, amellyel a királyi szék iránti
               hűségüknek s a világ által is elismert vitézi becsületüknek tartoznak.</p>
            <p> Ezzel egyidejűleg azonban visszavonatott István főherceg nádortól az eddig
               ráruházott királyi teljhatalom, mely őt az országgyűlés által hozott törvények
               szentesítésére képesíté.</p>
            <p> És ugyanekkor el volt rendelve Jellasich betörése Magyarországra.</p>
            <p> A Bánságban és Bácskában pedig folytak a harcok a lázadó szerbek és magyar
               hadcsapatok között.</p>
            <p> Ahol a számra kevesebb magyarok a szerbekkel nyílt csatába kerültek, ezeket
               mindenütt megfutamíták; a verseci, écskai, földvári, futaki csaták, a fehértemplomi
               utcai ütközet fényes tanúbizonyságot tesznek újonc csapataink vitézségéről; magát a
               lázadás főfészkét, Szenttamást kétszer, ismételt ostrom után sem sikerült bevenni: a
               magyar ostromló sereget vezérlő osztrák tábornok szándékosan céltévesztett
               intézkedései miatt. A második ostromnál a derék Sándor-ezred zászlóaljai már
               elfoglalták az ostromolt védsáncot: a vezértábornok onnan parancsolta őket vissza. A
               harmadik ostrom pedig éppen minden kedv nélkül lett kezdve s kudarccal végződött.</p>
            <p> Ezalatt Radeczky is megverte az olaszokat, szövetségesükkel, a szárd királlyal
               együtt. Most már az osztrák kormánynak nem volt szüksége többé a magyar segélyhadra,
               még inkább ő hozhatott vissza Olaszországból csapatokat a reactio fegyveres
               hadseregének szaporítására.</p>
            <p> Szeptember 4-ikén a király visszavonta a Jellasich ellen kiadott kárhoztató
               rendeletét, s ellentétben ezzel, felhatalmazást adott neki Magyarországon a rendet
               helyreállítani.</p>
            <p> A magyar minisztérium leköszönt, István főherceg itthagyta az országot s a nádori
               méltóságot. Széchenyi István lelkére örök sötétség borult. A szellemóriás nem bírta
               elviselni a rémlátást, amit a jövendő mutatott, s megőrült bele.</p>
            <p> Ugyane kínos emlékű napok közé esik az is, mely tűzbetűkkel van feljegyezve hazánk
               történetében.</p>
            <p> Komárom vára, a legfontosabb fegyverhely a magyar kormány kezében volt, s abban
               magyar nemzetőrezredek képezték a helyőrséget. A bécsi kormány egy osztrák sorezredet
               akart titokban becsempészni a várba: ez azonban a nemzetőrség éberségén meghiúsult.
               Ekkor bosszúból három helyen felgyújtották a várost: s a szép virágzó királyi város
               háromnegyed része, város- és megyeház, valamennyi templom, egynek kivételével, mind
               hamuvá lett. Hanem azért ez a katasztrófa a lakosság erejét meg nem törte; a vár
               magyar kézen maradt, s nagy szerepet játszott a magyar forradalom történetében.</p>
            <p> Jellasich bán szept. 11-ikén átlépte a magyar határt, egyszerre három hadtesttel,
               melynek zömét a horvát határőrezredek képezték. Az osztrák rendes hadseregből vasas
               és svalizsér lovasok voltak vele: azonkívül nyolc üteg ágyú, két röppentyűtelep. A
               háta mögött tizenötezernyi horvát felkelő nép, akinek zsold nem adatott, hanem szabad
               rablás. És a bán teste körül a hírhedett vörös köpönyeges szerezsánok. Pusztítva,
               rabolva jöttek akadálytalanul előre. A velük szemközt álló magyar hadsereg
               megmérkőzés nélkül hátrált egész Fehérvárig.</p>
            <p> E válságos napok alatt Kossuth körutat tett a Pest és Csongrád megyei nagy népes
               magyar városokban, s ott lelkesítő szónoklatai által tízezreit a fegyverfogható
               férfiaknak indítá meg a főváros felé. Batthyány Lajos pedig a hadsereget szervezte és
               szaporítá, s a Jellasichcsal szemben álló seregnek új hadvezért adott, Moga tábornok
               személyében: az eddigi csatakerülő gróf Teleki Ádámot elmozdítva helyéről.</p>
            <p> Ebben a válságban, amikor minden a kard élére volt állítva, még egy kísérletet tett
               a bécsi udvar. Leküldte Lamberg Ferenc grófot, mint teljhatalmú katonai biztost
               Budapestre, azzal az utasítással, hogy a két egymással szemben álló hadsereg, a
               magyar és horvát fölött átvegye a főparancsnokságot, s így az összeütközést
               megakadályozza.</p>
            <p> Batthyány Lajos – az egyetlen meghagyott miniszter – azt akarta, hogy a királynak
               ezt a rendeletét el kell fogadni, s evégett maga lement a táborba s Jellasichnak
               megüzente a király rendelkezését.</p>
            <p> Kossuth azonban már ekkor visszatért Budapestre, s az országgyűlést ő vezette.</p>
            <p> Minden magyar politikus azon a nézeten volt, hogy a magyar hadseregnek Lamberg alá
               rendelése egyértelmű az alkotmány kiszolgáltatásával a katonai uralom kezébe, s ez
               értelemben bocsátott ki egy éjféli órákban tartott képviselőházi ülés
               manifestumot.</p>
            <p> Ez a hír fellázítá Budapest lakosságát; mindenki fegyverre kapott, s bőszült
               néptömegek rohantak át Budára, ahová Lamberg megérkezett. A tábornokot szemben
               találták a hajóhídon, amint Pestre átjövőben volt, ott fölismerték és felkoncolták.
               Ez történt szeptember 28-ikán.</p>
            <p> Ezzel a kibékítés utolsó esélye is elveszett.</p>
            <p> Azonban ha e sajnálatos vértett meg nem történik is, az összeütközés el nem marad,
               mert Jellasich azt üzente vissza Batthyánynak, hogy ő a király rendeletére nem ad
               semmit s Lambergnek magát alá nem rendeli. Azt mondá: „Mit nekem a császár! Én fogok
               lenni császár!” Aminthogy másnap, szeptember 29-ikén meg is támadta a magyar
               hadsereget Sukoró alatt.</p>
            <p> A horvát bán el volt bízva abban, hogy számra kétszerte nagyobb hadsereg állt
               rendelkezésére, mint a magyar hadvezérnek: azután pedig arra is számított, hogy a
               magyar hadseregnél levő rendes katonaság, gyalogok, huszárok, kiket a régi osztrák
               zászló alá esküdött tisztek vezényelnek, mikor kenyértörésre kerül a dolog, át fognak
               pártolni ahhoz a táborhoz, amelyben a fekete-sárga zászlót látják lobogni. –
               Aminthogy tíz nappal előbb egy vértes és egy könnyű lovasezred a magyar seregből
               Marcalinál át is szökött hozzá.</p>
            <p> A támadás Jellasich részéről hajnalban kezdődött.</p>
            <p> A horvátok a pákozdi hegyekről jöttek alá, a magyarok a Velencei-tó mellett fekvő
               Sukoró környékén voltak felállítva. Több órai előőrsi csatározás után Jellasich
               teljes erővel támadá meg seregünket arcvonalban; míg egy hadosztálya Lovasberény
               felől hátba venni törekedett azt.</p>
            <p> S a nagy kérdés kockája eldűlt: vajon fognak-e az osztrák–magyar ágyúk az
               osztrák–horvát ágyúkkal feleselni? Azt tették. Ugyanazon tüzérezrednek egyik ütege a
               magyaroknál, a másika a horvátoknál működött. A többi ágyúkat hirtelen toborzott,
               mérnökökből alakított fiatal tüzérek kezelték.</p>
            <p> És az osztrák szolgálatban állott magyar sorezredek, a Wasa- és Erneszt-katonák és a
               Miklós-huszárok vitézül megállták a helyüket, s visszaverték a jobbszárnyon az
               ellenség tömeges támadását. Mellettük harcoltak a tolnai nemzetőrök és Ivánka Imre
               őrnagy önkéntesei.</p>
            <p> De akiket leginkább megillet az elismerés, azok a fiatal magyar tüzérek voltak, akik
               három ütegükkel oly hatalmasan dolgozának, hogy az ellenség hadderekának csaknem
               minden ágyúját leszerelték.</p>
            <p> Ekkor Jellasich összes lovas haderejét egyesíté: a Jellasich-huszárokat, az
               átpártolt vasas és könnyűlovas-ezredeket, s azokkal intézett eldöntő rohamot a magyar
               hadderék ellen. Itt az első honvédzászlóaljat s a borsodi önkéntes nemzetőröket
               találta magával szemben: akiknek vitéz ellenállását hatalmasan mozdítá elő a Kohlmann
               vezérkari főnök parancsnoksága alatt álló ágyúüteg; melyet egy dombtetőre vontattak
               fel, ahonnan ifjú tüzéreink pusztító tüzet intéztek a lovasdandár sorai közé. Ötször
               lett a lovassági roham megújítva, mindannyiszor visszaverve: esti öt órára, teljes
               tizenkét órai harc után Jellasich vissza volt verve.</p>
            <p> A magyar rendes katonák, tüzérek tehát verekedtek az osztrák rendes katonák ellen.
               Ez volt az, amiben a kamarilla kétségeskedett: most aztán bizonyos lett felőle.</p>
            <p> Moga tábornok nem használhatta fel a győzelmét, mert a magyar hadsereg most is
               felényi volt, mint a horvát. Azonban a bán is jónak tartá háromnapi fegyverszünetet
               kérni.</p>
            <p> Ahol csak rendes hadviselés van, mindenütt elfogadott szabály, hogy a harcoló
               táboroknak a fegyverszünet alatt abban a helyben kell megmaradni, amelyet a szerződés
               kötésekor elfoglaltak. A lovagias bán nem érzé magát a szerződések által kötelezve. A
               háromnapi szünetet arra használta fel, hogy pákozdi állásából gyors futamodással az
               osztrák határszélre meneküljön. Ezt nevezte ő „Flankenbewegung”-nak. Megszökésének
               álcázása végett 1500 horvát határőrt hagyott hátra Székesfehérváron; akik ott
               széltében raboltak, garázdálkodtak; míg végre a polgárok, elkeseredésükben kaszára,
               vasvillára kapva, megrohanták a fegyveres hadat, azt mindenestül elfogták, s azoknak
               a fegyvereit elszedve, hatalmas védőrséget alakítottak ki városukban.</p>
            <p> A székesfehérváriak veszedelmének azonban még ezzel nem volt vége. Jellasich bán
               seregének utóhada is volt. Kilencezer főnyi horvát határőr közeledett tizenkét
               ágyúval, Roth és Fillipovics tábornokok alatt, kegyetlen nép, melynek zsold helyett
               hadizsákmány lett ígérve. Egyik tisztjük elfogott levelében azt írja: „Szégyenlem
               ittlétemet: azt hiszem, hogy magam is haramiavezér vagyok. Mindennap ezer botot
               osztatok ki közöttük; de nem használ semmit.”</p>
            <p> A fehérvári polgárok, egy szakasz Würtemberg-huszárral s a falvak népével
               egyesülten, bátran kiálltak a túlnyomó számú ellenséggel szemben. S ez a nagy sereg
               egy ideig farkasszemet nézett az elszánt kis sereggel, s aztán visszavonult. Már
               akkor Roth tábornok észrevette, hogy nem jó úton jár. Ez nem vezet Budapestre. –
               Kereste az utat visszafelé Zágrábnak.</p>
            <p> Azonban már ekkor a magyar felkelő nép, az újon kinevezett dandárparancsnok, Perczel
               Mór, s az ezredessé előléptetett Görgey Arthur vezetése alatt mindenfelől elállta az
               útját. A most alakult újonc zászlóaljak, a Zrínyi-, Hunyadi-huszárok, a kecskeméti és
               kunsági nemzetőrök egyik nap itt, másik nap amott verték meg Roth hadait, negyednapra
               pedig az egész hadtest, 9000 határőr 90 tiszttel, lerakta a fegyvert a magyar
               népsereg előtt.</p>
            <p> E fényes fegyverténnyel egyszerre meg lett alapítva a két históriai nagy alaknak
               hírneve: Perczel Mórnak és Görgey Arthurnak.</p>
            <p> Így szerezte a fegyvert a magyar nemzet az önvédelmi harchoz. Előbb az ellenségtől
               kellett azt neki elvennie.</p>
            <p> Ezalatt Moga serege is felszaporodott oly tekintélyes számra, hogy Jellasichot
               üldözőbe veheté. – De már akkor az oly nagy egérutat vett, hogy utol nem lehetett
               érni. S az osztrák határon meg kellett állni a magyar hadseregnek.</p>
         </div>
         <div type="chapter">
            <head>A harmadik bécsi forradalom</head>
            <p> Manapság, midőn a távíró a világ minden irányában villamerővel közli a híreket, nem
               történhetnének meg azok az események, amiket 48-ban láttunk lefolyni.</p>
            <p> Szeptember 27-ikén küldték le Bécsből Lamberget teljhatalommal, hogy mind a magyar,
               mind a horvát seregek fölött a főparancsnokságot átvegye: és október 3-ikán már
               kiadtak egy császári manifestumot, mely Jellasich horvát bánt teszi meg Magyarország
               kormányzójának, a magyar országgyűlést feloszlatja, s az egész országot
               ostromállapotba helyezi. – Azt hitték, hogy október 1-jén már Jellasich Budán van;
               ahogy előre fogadkozott.</p>
            <p> Ennélfogva idején tartották ledobni az álarcot, s a reactio rettenetes ábrázatjával
               jelenni meg a világ előtt.</p>
            <p> Erre a szép álomra következett aztán a rettenetes fölébredés. Október 5-ikén jutott
               el a hír, nagy kerülővel Bécsbe, hogy a vitéz bán nemhogy Budára nem vonult be; de
               Sukorónál megveretve, utóhadait tízezrével elhagyogatva, vert hadával maga is
               átmenekült az osztrák határon.</p>
            <p> S a futó bán nemcsak az utóhadait, az élelmiszereit hagyta hátra nagy sietségében,
               hanem még a titkos levelezéseinek az archívumát is, amelyet a reactio főnökeivel
               folytatott. S e levelezések a magyar hírlapokban közzé lettek téve, amikből azokat a
               bécsi lapok is átvették. Kiderült azokból, hogy Jellasichnak az egész hadjáratát maga
               az osztrák hadügyminiszter, Latour gróf készíté elő: ő látta el a horvát hadtestet
               fegyverrel és pénzzel. És e szerint az egész Lamberg megbízatása, küldetése csupa
               szemfényvesztés volt. Játék egy jámbor lelkű király nevével.</p>
            <p> Ez az álnokság felháborítá a szabadságát féltő bécsi lakosság lelkületét; még inkább
               azok a rendszabályok, amiknek tervbe vétele Latour gróf elfogott levelezéseiből
               kitűnik. Egész haditervet képeztek azok, Magyarországnak egyszerre kilenc oldaláról
               való megtámadására. Azt sem titkolták már, hogy a szerb lázadást egyenesen az osztrák
               hadügyminisztériumból szervezték, támogatták s hadműveletük tervébe
               beillesztették.</p>
            <p> A bécsi osztrák országgyűlésben egy képviselő felelőssé tette a hadügyminisztert. És
               Latour, a felhozott adatokkal szemben eltagadá, hogy Jellasichcsal valami köze volna,
               s a szerb lázadást támogatná.</p>
            <p> Az izgatottság már az osztrák katonaságra is elterjedt. Több Bécsben levő osztrák
               ezred, melynek parancs lett adva, hogy a magyarok elől menekülő Jellasichnak
               segélyére siessen, megtagadta az engedelmeskedést, s azoknak kényszerítésére Latour
               kirendelte a nehézlovasságot.</p>
            <p> Október 6-ikán, midőn Bécsből el kellett volna indulni a Jellasich segélyére küldött
               ezredeknek, az akadémiai légió s a Wieden külvárosi nemzetőrség ennek meggátlására
               felszedte a Tábor folyón átvezető hidat.</p>
            <p> A hadparancsnokság hidászokat rendelt ki a híd helyreállítására, s azoknak védelméül
               egy osztály tüzérséget. A felfegyverzett és katonailag begyakorolt akadémiai
               fiatalság megrohanta a hidászokat és tüzéreket, s elvette tőlük az ágyúkat.</p>
            <p> A legelső ágyúszóra Bécs egész népsége rögtön fegyverre kapott. A belvárosi
               nemzetőrök a katonasággal egyesülten a forradalmat leverni szándékoztak, a külvárosok
               népe azonban minden oldalról özönlött a Grabenre és István térre; torlaszokat
               emeltek, a katonaság sortüzelése és kartácstüze dacára elfoglalták az ágyúütegeket, s
               vérengző harc után kiverték az egész katonaságot a városból.</p>
            <p> Ezalatt egy felbőszült néptömeg a hadügyminisztériumi épületet rohanta meg s azt
               elfoglalva, az elrejtőzött hadügyminisztert, Latourt, agyonverte, s aztán az „Am Hof”
               piacon egy lámpásoszlopra felakasztotta.</p>
            <p> Majd az összes felkelt nép a fegyvertárt vette ostrom alá, melyet nagyszámú
               helyőrség védelmezett. S az egész éjjel folytatott véres küzdelemben azt is
               elfoglalta; s az ott talált hatvanezer darab lőfegyvert a felkelők között
               szétosztotta.</p>
            <p> Az uralkodó, ki akkor Schönbrunnban lakott, e felkelés hírére katonai fedezet
               mellett elutazott Olmützbe.</p>
            <p> A bécsi fölkelés semmivé tette a reactiónak azt a tervét, hogy a horvátországi
               bánnal igáztassa le tréfás, nevetséges módon Magyarországot. Jellasichnak, a Bécsből
               várt segélycsapatok elmaradása miatt, gondolnia sem lehetett arra, hogy Magyarország
               ellen visszaforduljon, s helytartói trónusát Budán elfoglalja. A magával hurcolt
               horvát népfelkelő sereget, aminek csak rablás volt a rendeltetése, az osztrák
               tartományok gyönyörködtetésére tovább nem vihette: azt tehát útnak ereszté: menjenek
               haza Horvátországba, ahogy tudnak. Lehettek tízezren. Azok Theodorovics tábornok
               vezérlete alatt hat ágyúval megkísérték ismét Magyarországon keresztül térni haza; de
               a magyar nemzetőrség által mindenütt visszaverettek, s utoljára is kénytelen voltak
               Styrián keresztül futni hazáig. E határszéli harcok egyikében érte Batthyány Lajost
               az a baleset, hogy lováról lebukva, a karját eltörte, s ezzel minden tevékenysége
               véget ért a dolgok további lefolyásában.</p>
            <p> A megmaradt rendes hadakkal aztán Jellasich kényelmesen felsétált Bécsig, ahol
               Auersperg Bécsből kiűzött seregével egyesülhetett. Futását most már védte az osztrák
               határ.</p>
            <p> A két vert sereg, azért, hogy eggyé lett, még mindig megverhető lett volna; ha akár
               a magyarokban, akár a bécsiekben igazi forradalmi szellem vezetett volna. Kezükben
               volt a fegyver, kivívták a győzelmet; hanem aztán se a fegyvert, se a győzelmet nem
               tudták mire használni.</p>
            <p> Előbb a magyar országgyűlés tanakodott afelől, hogy átmenjen-e a magyar hadsereg az
               osztrák határon? Azután meg az osztrák országgyűlés hányta-vetette meg azt a kérdést,
               hogy megengedhető-e a magyar országgyűlésnek, hogy az a magyar hadsereget Ausztriába
               beküldje? És hogy általában szükséges-e a bécsi fölkelő nép és a magyar hadsereg
               között valami érdekközösségnek létjogát konstatálni? És hogy nem támadnak-e majd
               ebből közjogi bonyodalmak? S amíg e pertractatio fölött a két országgyűlés váltotta
               egymással a nuntiumokat küldöncei által, akik gyorsparaszttal utaztak a két főváros
               között; amíg a magyar hadsereg a honvédelmi bizottság rendeletéből kétszer is átment
               meg visszajött az osztrák területről, azalatt elillant a kedvező alkalom, mely
               október elején kínálkozott, a megvert és levert horvát–osztrák sereget Bécs falai
               alatt a csaknem egyenerejű magyar hadsereggel s a bécsi felkelők hadával két tűz közé
               szorítani. Azalatt megérkezett Windischgrätz herceg a Csehországból elhozott
               hadakkal, átvette az egész osztrák sereg fölötti parancsnokságot. Úgyhogy mikor már a
               magyarok és bécsiek beleegyeztek, hogy egymást hadászatilag támogassák, akkor már
               Windischgrätznek olyan hadserege volt, hogy egyszerre ostromolhatta Bécset, s a
               felmentésre siető magyar hadsereget Schwechatnál visszaverhette. Bécs ostrommal lett
               bevéve, a forradalom elgázolva; a magyar hadsereg, dacára a mannswörthi
               csodavitézségű harcnak, a csallóközi kaszás nemzetőrök megfutamodása miatt kénytelen
               volt visszavonulni. Az ellenség nem üldözte.</p>
         </div>
         <div type="chapter">
            <head>Históriai nagy nevek. Készületek a harcra</head>
            <p> A kocka el volt vetve. Bécs leverése után a reactio vezetői nem gondoltak többé
               Magyarország kibékítésére. Csak az erőszakos elnyomásról van szó. Minden oldalról
               megtámadni az országot rendes haderővel és amellé a belső zendülést szítani: ez volt
               a haditerv.</p>
            <p> De most már aztán a magyar nemzet sem maradt tétlen.</p>
            <p> A nagy önvédelmi harcban, el kell ismernie a történetírónak, hogy Kossuthé volt a
               vezérszerep.</p>
            <p> Ő gondoskodott róla, hogy a Magyarországon fekvő erősségek a magyar szabadságharc
               számára megtartassanak. A reactio is törekedett azokat elfoglalni. Aradvárban,
               Temesvárban ez utóbbi győzött. Éppen úgy Erdélyben Károlyvárnál és Dévánál. A várak
               osztrák parancsnokságok alá kerültek. Ellenben a hatalmas erős Komáromot, Lipótvárt,
               Eszéket, Munkácsot a magyar kormány tudta megtartani. Péterváradon Henczy volt a
               várparancsnok. A várőrséget azonban a Dom Miguel (debreceni) és Esztei (budai) magyar
               ezredek zászlóaljai képezték egy honvéd zászlóaljjal és huszársággal. Mikor Beöthy
               Ödön bácsi kormánybiztos megérkezett október 8-ikán a honvédelmi bizottság
               rendeletével Péterváradra, hogy a vár ormára a nemzeti színű zászlót kell kitűzni,
               Henczy az osztrákok kezére akarta adni a várat: azonban a Dom Miguelek fellázadtak
               ellene: fogságra ejték a várparancsnok Henczyt, s mint hazaárulót felküldték Budára,
               hogy ott ítéljen fölötte a haditörvényszék. Henczyt azonban nem állíták a
               haditörvényszék elé; hanem fogva tarták Budavár bástyabörtönében, s mikor a magyar
               kormány elhagyta a fővárost, ottfeledték a börtönben. Ő lett azután Budavár
               főparancsnoka a kocka fordultával, s irtóztató bosszút állt a péterváradi
               megszégyenítésért.</p>
            <p> A schwechati vesztett ütközet után Kossuth a fővezényletet Görgey Arthurra bízta,
               akit tábornokká léptetett elő.</p>
            <p> Mikor e választását a képviselőháznak bejelenté, így szólt: „Bizalmam Görgeyre
               esett, akinek katonai munkálatairól, nemzeti érzületéről s elhatározottságáról
               becsületemmel állok jót. Mert ő úgy van lelkesülve, mint Magyarország minden igaz
               fia, hogy nem azt kérdi: magas polcra állíttatik-e – hanem, hogy mit parancsol a
               hazafiúi kötelesség? Azt jövendölém a tábornok úrnak, ha egy kis szerencse járul
               hozzá, neki az isteni gondviselés nagy és fényes pályát jelölt ki, és ezt azon
               meggyőződéssel jövendölém, mivel tudom, hogy akármik legyenek a körülmények, ő mindig
               hű szolgája marad a szabadságnak.”</p>
         </div>
         <div type="chapter">
            <head>A magyar huszárok</head>
            <p> A várak megtartásával együttjáró feladat volt egy magyar nemzeti hadsereg
               megteremtése.</p>
            <p> A magyar nemzetnek 1809 óta nem volt fegyver a kezében: 1848-ig. Ez ideig
               „nemzet”-nek csak a nemességet tartották. S a nemesség ment volt a katonai szolgálat
               alól. A sorezredekbe s a huszársághoz csak a parasztlegényeket vitték: azok tanulták
               meg a puskával bánást, a lovon harcolást: a katonai regulát. Tüzérséghez, technikai
               csapatokhoz a magyarokat egyáltalában nem alkalmazták.</p>
            <p> Az 1848-iki alkotmány kiterjeszté a polgárjogot minden szülöttére e hazának, s
               behozta a nemzetőrség intézményét; mely közel járt az általános
               védkötelezettséghez.</p>
            <p> És a nemzetőrség be is vált annak, aminek lennie hivatása volt: helytállt a lázadó
               rácokkali harcokban: meg tudta tartani az őrizetére bízott várakat, segített elfogni
               a horvát határőrsereget, s egyes osztagai, kiket önkéntes (egyévi szolgálatra
               vállalkozott) nemzetőröknek neveztek, nyílt ütközetekben is derekasan harcoltak –
               azonban nagyobb tömegekben hadműveleteket kezdeni velük mindig szerencsétlen kísérlet
               volt.</p>
            <p> Görgey azon kezdte, hogy a schwechati ütközet után hazabocsátotta a nemzetőröket, s
               elszedett puskáikat az újonc honvédeknek osztá. Azok nagy sereggel gyülekeztek össze
               az ország minden részéből, s hogy jól tudták használni a fegyvert, azt bebizonyíták a
               legelső alkalommal. A nagyszombati csatában megtörtént az, hogy újonc honvéd
               zászlóalj szuronyt szegezve támadott meg egy vértesszakaszt és meg is futamítá. A
               veres sapkás honvéd zászlóaljak hősi híre már akkor legendaszerű volt. Az ország
               intelligens fiatalságának színe-java adta meg a hősi szellemet az újon támadt
               seregnek. Minden iskola kiürült: a diákok honvédekké lettek; még a tanító szerzetek
               növendékei is katonákká lettek, bencések, ciszterciták, premontreiek, piaristák
               százával szaporíták a nemzeti hadsereget. S ez intelligens fiatalság tette lehetővé,
               hogy tüzérséggel tudtuk ellátni magunkat. Pár nap alatt kész pattantyús volt az ágyú
               mellé állított philosoph és mathematikus.</p>
            <p> De ami a nemzeti hadsereg zömét képezte, az mégis a régi, begyakorolt sorezredek és
               lovasság hadi népe vala.</p>
            <p> Ennek a hajdan alkotmányon kívül állott nemzedéknek köszönheti leginkább a magyar
               nemzet szabadságharcának dicsőségét.</p>
            <p> S ez annyival magasabbra számítható fel: mert ezeket az ezredeket nagyobbrészt
               idegen tisztek vezényelték, befolyásolták. Ezek mind addig az ideig nem hallottak
               hazáról beszélni, csupán a császárról. Zászlójuk címere, amelyre felesküdtek, volt a
               kétfejű sas. Mundérjukat a császár adta, s az volt a fehér frakk, különféle színű
               gallérral. És mégis, ezen ezredek egyszerre megérték nemzetük segélykiáltó szavát: s
               ráismertek a hazájuk címerére: mégpedig nemcsak azok, akik magyarul beszélnek; hanem
               tótok, németek, oroszok, bunyevácok és több megyebeli románok.</p>
            <p> A legfényesebb adatai közé tartozik az 1848/49-iki szabadságharcnak az, hogy magyar
               ezred nem harcolt magyar ezred ellen soha; mint ahogy harcolt honfi honfitárs ellen a
               lengyel bári confoederatio idejében; ahogy harcolt egymás ellen kuruc és labanc a
               Rákóczy-korszakban.</p>
            <p> És ezen rendes ezredek némelyikének úgy kellett magát idegen területről hazája
               határáig átküzdeni: különösen a huszároknak, akik nagyobbrészt Galícia, Cseh- és
               Morvaország helyőrségei közé voltak beékelve.</p>
            <p> Egy ilyen hazajövetel leírását jegyezte fel igen érdekesen egy altisztje a
               Koburg-huszároknak.</p>
            <p> Olyan titokban összebeszélve, hogy szándékukat senki ne sejtse, sötét éjjel hagyták
               el a kaszárnyájukat egyetlen tiszt vezetése alatt. S akkor keresztülúsztattak a
               folyón, mely útjukat állta.</p>
            <p> Szökésüket rögtön észrevette a helyőrség, s egy ezred nehézlovas az üldözésükre
               indult. De ezek nem tették meg, hogy átúsztassák a folyamot: el kellett kerülniük a
               hídra, s ezáltal félnapi előnyt engedtek a huszároknak.</p>
            <p> A vezénylő tiszt, térkép után ismerve a tájat, arra számított, hogy egy völgyet
               elérve, ott fog találni egy szabályozott hegyi patakot, melynek vize részben
               halastónak van elfogva: másrészben egy nagy patakmalmot hajt. Ha e malmon átmehettek,
               akkor a tó zsilipjét felnyitva, az egész völgyet víz alá helyezhetik, s ezáltal az
               üldöző lovasságot visszatarthatják.</p>
            <p> Azonban e számításában csalódott. A huszárcsapat megszökését észrevéve, a körülfekvő
               hegyormokon meggyújtották a vésztüzeket, s e jelre még a malomhoz érkeztük előtt az
               uradalmi erdészek nyitották fel a zsilipet. A keskeny gáton átvezető hidat, pedig
               felszedték előttük. – A vezénylő tisztet ez sem hozta zavarba. Hirtelen hidat
               rögtönöztetett a malom kapuiból. Hanem arra meg nem akartak rámenni a lovak, mert
               fehér volt. Akkor kátrányt öntetett a hídra. Azon megint azért nem akartak átmenni a
               lovak, mert csúszott a deget a patkóik alatt. Úgy kellett aztán kötőféken átvezetni
               minden egyes paripát a huszároknak, nagy kínnal és szitkozódással. Mire készen lettek
               vele: már utolérték őket az üldözőik. Akkor aztán felgyújtották a hátuk mögött
               rögtönzött hidat, s otthagyták átkozódó ellenfeleiket.</p>
            <p> Azonban az egész vidék fel volt már zendítve a menekülők útjában: egy folyam
               hídjánál kaszás felkelő nép állta el az útjukat. Könnyen nyithattak volna utat
               maguknak fegyverrel; de a vezénylő tiszt kerülte a harcot a föld népével s inkább
               nagy kerülővel kelt át a folyam sekélyén. A falvak népe megtagadta tőlük a kenyeret
               is. Egyetlen útféli csárdában találtak egy kenyeret és egy átalag pálinkát. Azt a
               tiszt kiosztá a legénység között, mintha csak úrvacsoráját osztana. Ez volt két nap
               óta az első lakomájuk.</p>
            <p> Azután egy malomhoz értek, mely éppen haricskát őrölt. Ez már csupa boldogság volt.
               Ebből lehet puliszkát csinálni. De még hozzá sem ülhettek a lakomához, amit
               leterített huszárköpönyegekre tálaltak fel, midőn az előőrsök jelkiáltása hangzik:
               „Itt vannak a vértesek!” Azzal étlenül lóra kaptak, s keresztül a szántott földeken,
               vágtattak üldözőik elől; majd bele egy süppedékes lapályba; amin keresztülvergődve,
               ismét maguk előtt találtak egy megáradt folyamot: abba belerohantak, s azt is
               keresztülúsztatták. Itt aztán a vértes ezred kénytelen volt visszafordulni: ezt a
               vitéz csínyt nem csinálhatta utánuk.</p>
            <p> Ámde a megmenekülés által a huszárok még nagyobb kelepcébe jutottak. Estére kerülve
               (novemberi idő volt) egy nagy mezővárost találtak maguk előtt, mely kőfallal volt
               körülkerítve. Trombita és dob takarodó tudatta velük, hogy ott helyőrség van: lovas
               és gyalog.</p>
            <p> Ekkor segítségükre jött az őszi köd. Olyan sűrű köd szállt alá a tájra, hogy a
               csapat elejét nem lehetett látni a közepéről. Ekkor a huszárok azt a fortélyt
               használták, hogy a lovaik lábaira bocskort kötöztek nyeregpokrócaikból, s a köd
               oltalma alatt nesztelenül haladtak el a város kapui előtt.</p>
            <p> Kerülniük kellett a harcot, mert ló és lovas el volt csigázva: két nap, két éjjel
               senki nem evett és nem aludt: ruháik összeázva, tagjaikat megdermeszté a ködös
               nyirok. Így szépen áthaladtak az országutat elzáró sorompón is: a katonai őrszem a
               saját lovasságuknak nézte őket.</p>
            <p> Mikor aztán kijutottak a nyílt országútra, akkor leszedték a lovaik lábáról a
               bocskort: s elkezdtek danolni.</p>
            <p> Reggelre a Kárpátokat látták maguk előtt feltűnni. Azokon túl már Magyarország! Itt
               a hegy lábában egy barátságos érzelmű lengyel nép lakta falura akadtak; mely
               lovaiknak szénát, maguknak kenyeret adott: sütni-főzni is kezdtek; kecskehúst
               kásával. De mire a lakoma elkészült, akkorra már a hátuk mögött hagyott városból itt
               termett a katonaság: dzsidás lovasok és szekerekre rakott vadászok elállták előttük a
               menekülésre szolgáló utat és erdőt.</p>
            <p> Csak egy útjuk volt még: fel a hófedte hegységnek: melynek ismeretlen ösvényén soha
               lovas katona még nem járt.</p>
            <p> Az üldöző katonaság körülfogta a falut, várva a huszárok kitörését: egyszer aztán
               bámulva látta a menekülőket a szédületes sziklafal keskeny ösvényén hosszú sorban
               végighaladni. A fehér sziklafal pattogott a huszárok körül az utánuk küldözött
               golyóktól: de oda már üldözésükre nem vállalkozott senki. S e nyaktörő lovaglás
               alatt, a golyók fütyülése mellett a huszárok szerteszunyókáltak a nyeregben.</p>
            <p> A fenyvesben aztán nem üldözte őket senki; de nem is fogadta senki. Egy verem répa
               meg egy szapu savanyú juhtej volt a lakomájuk, amit egy pásztorkunyhóban leltek. A
               juhok maguk messze lenn a völgyben legeltek.</p>
            <p> A fenyves után következett a gyalogfenyő országa. Itt végre kipihenték magukat,
               lenyergelték a lovakat, s legelni ereszték, maguk a huszárok tüzeket raktak a
               borókából, s azok mellé körültelepedtek. Egy sem maradt ébren.</p>
            <p> Egyszer aztán a lovaik rémült nyerítése ébreszté fel őket. A pokol volt körülöttük!
               Az őrtüzektől meggyulladt az egész ciher, s végigterjedezett a láng a borókával
               fedett hegyoldalon.</p>
            <p> Most aztán riadva kellett lovaikkal együtt menekülni fel a hegymagasnak:
               keresztültörtetve a lángba borult bozóton.</p>
            <p> Ezalatt megszökött tőlük a vezetőjük, s ők reggelre ott találták magukat a hóval,
               jéggel fedett sziklasivatagban, tájékozás nélkül: a völgyeket betakarta a mély
               köd.</p>
            <p> Nem ült már senki a lován: kantárszáron vezette azt maga után, a terhelő nem tartá
               már a nyerget: a lónak nem volt hasa. Már két nap óta nem ettek semmit: szomjukat
               hógolyócskákkal enyhíték.</p>
            <p> S hogy tökéletes legyen a nyomorúságuk, ott lepte őket a havas zivatar. – És mégis
               előre kellett haladni, út nélkül, tájékozódás nélkül: mert aki hátramarad, az
               megfagy.</p>
            <p> Vakon találtak utat. A hegyoldal lefelé hajlott már; a köd felszállt felhőnek: erdőt
               láttak maguk előtt.</p>
            <p> S midőn e fenyvest elérték, fejszecsapásokat hallottak. Munkások vágtak fát az
               erdőn. Egyike azoknak e magyar szóval fogadta őket:</p>
            <p> „Dicsértessék a Jézus Krisztus!”</p>
            <p> Itthon voltak a hazában.</p>
            <p> És így jöttek haza valamennyien a magyar huszárok hazájuknak segélykiáltására!</p>
            <p> A szabadságharcnak ezek voltak a leglélekemelőbb jelenetei!</p>
         </div>
         <div type="chapter">
            <head>A honvédelmi bizottmány</head>
            <p> Hetek alatt, mintha a földből támadt volna elő, talpon állt, nyeregben ült a magyar
               hadsereg. Tehetjük a számát a fegyvert fogni kész férfiaknak százötvenezerre.</p>
            <p> E nagy tömegből csatakész hadsereget alakítani, az volt a nehéz feladat, melynek
               létrehozásában minden lépten-nyomon magát a lehetetlenséget kellett leküzdeni.</p>
            <p> Kormány nem volt. – Batthyány és minisztertársai leköszöntek. István nádor elhagyta
               az országot. A bécsi kormány leküldte Lamberget: azt Buda és Pest közt felkoncolták.
               Aztán kinevezte Jellasich bánt helytartónak: azt megverték, kikergették. Aztán
               megkínálta Vay Miklóst a miniszterelnökséggel: az nem fogadta el. Aztán kinevezte
               Récseyt miniszterelnöknek: az elfogadta, s négy nap múlva le is tette. Magyarország
               kormány nélkül maradt. Ekkor a magyar országgyűlés választott a saját kebeléből,
               képviselők és főrendházi tagok közül, egy nyolctagú testületet, ezzel az igénytelen
               névvel: „honvédelmi bizottmány”, akik mellé be lett híva Duschek Ferenc a pénzügyek
               kezelésére, elnöke volt pedig Kossuth Lajos.</p>
            <p> Ennek a névtelen kormánynak volt a feladata a nemzeti hadsereget felruházni,
               felfegyverezni, élelmezni, a várakat ellátni, hadvezéreket, tisztikart kinevezni, s
               az egész országot adminisztrálni: amellett politikát vezetni s a hadseregek működését
               elrendelni.</p>
            <p> A szabadságharc legbámulatraméltóbb csodái közé tartozik ennek a miniszteri rang
               nélkül működött kormánynak a tevékenysége.</p>
            <p> Hogyan tudtak annyi fegyvert beszerezni, midőn az ország körös-körül el volt zárva
               ellenséges nemzetek által? Hogyan egyenruháztak százezernyi hadsereget, midőn az
               országban alig volt egy pár posztógyár? S különösen és főképpen hol vették
               mindezekhez a pénzt? A „nervus bellit”? A háború idegét?</p>
            <p> Az évi költségvetést beterjeszté az országgyűlésnek Kossuth. Ennek értelmében
               ötvenmillió forintra volt számítva Magyarországnak összes bevétele. Az országgyűlés a
               rendkívüli hadikészületekre megszavazott negyvenmillió forintot. Azonban a király nem
               szentesített semmi törvényt, amit az országgyűlés hozott; emiatt adót nem lehetett
               kivetni. Arra már idő sem volt. A honvédelmi bizottmány az egyetlen eszközhöz volt
               kénytelen nyúlni, amely forradalmi kormányokat hadviselésre képessé teszen – az
               ércfedezet nélküli bankjegyek nyomatásához. Nyúltak ehhez különben nem forradalmi
               kormányok is: a francia háború alatt az osztrák abszolutisztikus kormány elárasztotta
               az országot <hi>fekete bankóval</hi> és félforintot valló
               kétgarasosokkal, amiket a köznép feltalálójuk után <hi>zicsedliknek</hi> és schusztertalléroknak nevezett.</p>
            <p> De éppen ebben tüntette ki a magyar nemzet példátlan lelkesülésének aranypróbáját;
               hogy ez alap nélküli pénzjegyeket egész a szabadságharc utolsó hónapjáig teljes
               névértékükben fogadta el, s az arany ágio nem volt nagyobb a „Kossuth-bankók” után,
               mint az osztrák bankjegyek után, vagy aminő most az „ezüstpénz” és az arany közötti
               különbözetet teszi. A nemzet bizalma volt az ércalap. És amellett a puritán
               becsületesség volt a pénzügyi rendszer. – Csak az teszi érthetővé, hogy a forradalmi
               magyar kormány százötvenezer embert fel tudott szerelni, várakat védelmi állapotba
               tenni, egy évig nagyszabású hadjáratot folytatni: amellett hivatalnokokat fizetni –
               ötvenmilliónyi papírpénz kiadása mellett. És amellett soha hozzá nem nyúlt a kormány
               ahhoz a kétmilliónyi arany- és ezüsttőkéhez, amely az egy- és kétforintos
               pénzjegyeknek törvényes fedezetét képezte.</p>
            <p> A forradalom hadjáratának dicsőségében azok, kik az ország kincstárának a kulcsait
               tarták a kezükben, osztoznak azokkal, akik a fegyvert forgatták.</p>
         </div>
         <div type="chapter">
            <head>Balesetek a hadjárat kezdetén</head>
            <p> Valóban nagy önbizalomnak kellett lelkesítenie a magyar nemzetet, hogy annyi baleset
               után, annyi rémhír közepette, mely a szabadságharc kezdetén egymást követte; el ne
               veszítse jövendője iránti bizalmát.</p>
            <p> A reactio parancsszavára megindult körös-körül a hadjárat a magyar „nemzet”
               ellen.</p>
            <p> A Bécset leigázott osztrák főhadsereget a diadalaiban elbízott Windischgrätz herceg
               vezeté a magyar főhadsereg ellen, melyet Görgey Arthur vezényelt. Az osztrák ment
               hatvanezer főre: éppen kétszer annyi szám, mint a magyaré.</p>
            <p> Emellett a Vág-völgyön betört Simonich tábornok egy hadtesttel, Galícia felől
               Schlick tábornagy egy másikkal. A harmadik Nugent alatt a Dunántúlt lepte meg: a
               szerb lázadók erősítést kaptak; a felvidéki tótokat zavarta Hurbán dúló csapatja, s
               hogy beteljen a keserűség pohara, Erdélyben fellázadtak az oláhok, s az osztrák
               tábornok Urbán szövetsége mellett a virágzó magyar városokat, Zalatnát, Abrudbányát,
               Nagyenyedet feldúlva – túltettek a szomorú emlékű Hora és Kloska zendülésén.</p>
            <p> Amellett a mi jobbadán nemzetőrökből álló seregeink, melyek akkor kerültek először
               csatatűzbe: szégyenletes kudarcokkal jelölték a csatahelyeket. Mészáros Lázár, a volt
               hadügyminiszter vezénylete alatt a Schlick ellen küldött hadsereg csaknem vérontás
               nélkül hagyta magát megverni Szikszó és Kassa alatt, s teljes megsemmisítését csak a
               jókor érkezett huszárságnak s a bécsi aula szabadcsapatának vitéz ellenállása
               akadályozá meg. Az Erdély megsegítésére gyűjtött tábor Deés alatt vezérének
               tehetetlensége miatt gyalázatosan szét lett verve.</p>
            <p> Csupán két hadseregre lehetett bizton számítani; Görgeyére, mely Windischgrätz elől
               folyton csatározva vonult vissza a főváros felé, és az al-dunai hadseregre, mely
               Damjanich vezetése alatt vonult fel a Bánságból, otthagyva a hadjárat terét a
               rácoknak. A két derékhadnak egyesülten kellett volna Budapest alatt megütköznie
               Windischgrätzcel, Schlick is ide törekedett; de kettőjük között volt a Duna és a
               budai erdős hegyláncolat.</p>
            <p> Ezt a tervet meghiúsítá a szerencsétlen <hi>móri</hi> csata. A Görgey
               alatti hadseregnek egy hadtestét Perczel Mór tábornok vezénylé. Eddigi diadalaiban
               bizakodva, egymagára derékcsatát vállalt Windischgrätz ellen, s a többi dandároktól
               meg nem segíttetve hadtestével nagy veszteség mellett kényszerült egész Budaváráig
               menekülni.</p>
            <p> E nehéz vereség után nem lehetett többé arra gondolni, hogy a túlnyomó erővel
               szemben a fővárost s a gyönge budai várat megvédelmezzék.</p>
            <p> A magyar kormány elhatározta, hogy elhagyja Budapestet, s az országgyűléssel együtt
               Debrecenbe költözik. Onnan aztán újraszervezi a hadjáratot.</p>
            <p> Időt kellett nyerni, hogy Damjanich bánsági hadserege felgyűlhessen, ami az akkori
               vasút nélküli világban nagy nehézséggel járt.</p>
            <p> Ebben az időnyerési feladatban remekelt Görgey. Amíg Perczel újrarendezett
               hadtestével a kormány elvonulását fedezte a Tiszánál, addig Görgey egy nagy
               kanyarodót csinált, fel a bányavárosoknak, maga után hurcolva Windischgrätz seregének
               zömét.</p>
            <p> V. Ferdinánd király a bécsi forradalom s a magyar szabadságharc kitörése után
               leköszönt az osztrák császárságról. A magyar királyságról sohasem. Ezt a kamarilla
               már fölöslegesnek tartá. Helyébe I. Ferenc József, a király testvérének a fia lépett
               a trónra, 18 éves korában.</p>
            <p> Windischgrätz herceg mint a király „alteregója” jött be hadsereggel Magyarországra.
               Könnyű diadalok után, egy ágyúlövés nélkül vonult be Budavárába.</p>
            <p> Mikor a budai királyi palotába megérkezett, a sapkáját az asztalhoz vágva, azt
               mondá: „Finita la commedia!”</p>
            <p> És igaza volt. A komédiajátszásnak vége volt már. Azonban most kezdődött csak a
               tragédia.</p>
            <p> Ha a tábornagynak valami talentuma lett volna ahhoz a szerephez, melyet a
               világtörténet nagy rendezője a kezére játszott, hát akkor vagy azt tette volna, hogy
               mint bölcs diplomata Budapest elfoglalása, a magyar kormány Debrecenbe menekülése
               után a csüggeteg nemzetet békés és jóakaratú intézkedésekkel pacifikálta, s az új
               fiatal uralkodó iránti hűségre megtérítette volna – vagy pedig, mint okos hadvezér,
               egész haderejével utánasietett volna Kossuthnak, s Debrecent is elfoglalva, a
               hadviselést lehetetlenné tette volna. Azonban e kettő közül egyik sem jutott eszébe.
               Se a nemzetet kibékíteni, se az elmenekült kormányt üldözni nem tartá a fáradságra
               érdemesnek. Ő a táblabírákat megvetette, csak a katonákkal törődött.</p>
            <p> Uralmát vésztörvényszékkel kezdé: halálos ítéletek, kivégeztetések, önként
               jelentkező hazafiak és katonatisztek bebörtönzése által akarta a nemzetet
               megfélemlíteni. S a rémuralom eszközein kívül a kicsinyes fogásokhoz folyamodott: a
               független sajtót elnyomva a hivatalos lapjai által költött meséket terjesztett a
               közönség között Kossuth elfogatásáról, Görgey seregének capitulatiójáról, Komárom
               elestéről. S aztán várta, hogy mikor jönnek már Budára a hódoló deputatiók
               mindenünnen az országból.</p>
            <p> Mikor aztán arról értesült a herceg, hogy Görgey a bányavárosok felé vonult, akkor
               egészen megzavarodott. El nem tudta képzelni, hogy mit akar ez ottan? Görgey tudta,
               hogy mit akar. Ott voltak a magyar kormánynak a pénzverői, aranya, ezüstje, reze; a
               pénzre nagy szükség volt. De még inkább a posztóra. Az is ott volt: a hadseregnek
               köpönyeg kellett; itt volt a tél: kegyetlen 20 fokú hideggel.</p>
            <p> Windischgrätz három hadtestet küldött Görgey körülkerítésére, melyek három oldalról
               vették ostrom alá a magyar hadsereget.</p>
            <p> Csak a bámulatraméltó vitézség és leleményesség egyesülése volt képes e hadsereget a
               kelepcéből kiszabadítani. Járhatatlannak tartott hegygerinceken át, mély
               völgyszakadékokban siklottak keresztül az ellenség dandárai között; végre egy
               elhagyott bánya tárnáját használták fel alagút gyanánt, s ágyúikkal együtt a hegy
               mélyén keresztül vonultak el, az ellenség lábai alatt; mely egyszer csak azt vette
               észre, hogy a körülfogott hadsereg a háta mögött van és hadrendben áll.</p>
            <p> Ezalatt Mészáros Lázár megvert seregét egy másik fiatal hadvezér vette át, Klapka
               György: ez is, mint Görgey, főhadnagyból lett tábornok. S az általa újjászervezett
               hadsereg becsülettel állta meg a helyét a győzelmében biztos Schlick tábornokkal
               szemben. Tarcalnál egyetlen dandára tartá fel és verte vissza Schlick hadseregét. A
               sűrű köd segített a magyaroknak. Schlick a ködben a tarcali temetőt is hadcsapatnak
               nézte buzogányos fejfáival, s órákig ágyúztatá. A holtak megállták a helyüket! Azzal
               visszavonult.</p>
            <p> Majd egész haderejével a Tiszának fordult, mely akkor keményen be volt fagyva:
               mindenütt át lehetett rajta kelni. Az volt a szándéka, hogy a védtelen Debrecent
               meglepi, s a magyar kormányt és országgyűlést elfogja.</p>
            <p> Klapka serege a Tisza jegén ütközött meg Schlick hadaival, s azokat visszaverte.</p>
            <p> Ekkor neszét vette Schlick, hogy Görgey hadserege keresztülvágta magát a körülfogó
               osztrák seregen, s az ő háta mögött áll. Nehogy két tűz közé szoruljon, a branyiszkói
               utat megrakta lövészekkel és ágyúkkal. Rendes stratégák véleménye szerint ez a
               hegyszoros bevehetetlen. A serpentina út minden kanyarodója meg volt rakva
               ágyúkkal.</p>
            <p> Guyon Richard nevéhez fűződik a branyiszkói diadalnap emléke, aki azt a hegyszorost
               honvéd zászlóaljaival megostromolta. A magyar legények szuronyszegezve foglalták el
               az ágyúkat, s kiverték az ellenséget mind a húsz hadállásból. Éjfél utánig tartott a
               harc, s teljes sikerrel végződött. Görgey hadserege egész erejével Schlick háta
               mögött állt, szemközt pedig Klapka.</p>
            <p> S hogy Windischgrätz meglepetése még nagyobb legyen: egyszerre csak előtört a Tisza
               mögül Perczel Mór a Mórnál szétvert seregével, s a szemközt álló osztrák hadtestet
               Szolnoknál elverte: az sietve hátrált Pest felé; Ceglédnél segítséget kapott: ott
               aztán Perczel még egyszer megverte. Ez a vert had aztán nem is állt meg Pesten, hanem
               átvonult Budára, jelentést tenni a generalissimusnak, hogy a komédia még csak most
               kezdődik.</p>
            <p> Perczel előtt nyitva volt az út Pestig. – Ekkor azonban az osztrák hadvezénylet
               valódi vaudeville-irói ügyességgel gondolt ki valami jót. Perczel háta mögött a nagy
               városokba szállásmestereket küldött ki, akik ott tízezer ember számára szállást,
               élelmiszert rendeltek meg. Perczel megfoghatatlanul nagy hirtelen visszahúzódott
               Szolnokon át a Tisza mögé.</p>
            <p> Ez eddig egészen sikerült. A magyar haderőnek volt (a várakban levőkön és az
               erdélyin kívül) négy működő serege: egy Görgey, a másik Klapka, a harmadik Perczel
               Mór, a negyedik Damjanich vezénylete alatt. Windischgrätz szinte annyifelé osztá szét
               az armadiáját. Ez a nyolc hadsereg aztán, ki-ki a maga vezérének terve szerint,
               kergetőzött előre-hátra: döntő ütközetet egyik sem vívhatott; s a nagy távolságok, a
               közlekedési eszközök hiánya miatt arra sem volt képes, hogy két hadsereg egymással
               összeműködve egy két tűz közé szorított ellenséges hadtestet megsemmisítsen.</p>
            <p> Az osztrák hadsereg ezalatt folyvást fogyott, a magyar pedig szaporodott.</p>
            <p> Ugyanezen téli hónapokban az erdélyi magyar hadsereg vezére, Bem, lengyel forradalmi
               tábornok, lángeszű hadműveleteivel nemcsak az osztrák tábornokokat és az oláh
               tribunokat törte össze, hanem az Oláhországból segélyül hívott tízezernyi muszkát is
               kiverte Erdélyből, s a piskii hídnál kivívott diadal után magát a szász
               ellenforradalom fészkét, Nagyszebent is ostrommal bevette, aminek a példáját nagy
               hamar követte Brassó is.</p>
            <p> Érdekes epizódokban gazdag az erdélyi hadjárat története. Mikor egész Erdély el van
               veszve, a magyar hadseregek a határon túl nyomva, akkor a magára maradt Háromszék nem
               adja meg magát: a fegyvert fogott székelyek védik határaikat oláhok, szászok és
               osztrákok ellen. Majd egy lángész támad közülük, Gábor Áron, aki a maga köztüzéri
               eszével kitalálja, hogyan kell ágyút önteni: a székelyek leszedik tornyaikból a
               harangjaikat, s azokból Gábor Áron egy egész üteg ágyút készít; aztán lőporgyárat
               állít fel, s akkor a felágyúzott székelység támadó harcot kezd, s kezet nyújt a
               magyar hadseregekkel visszatérő Bemnek.</p>
            <p> A szelindeki csatában az osztrák nehézlovasság rohamot intéz Bem ellen. A székely
               gyalogság van felállítva első harcvonalban. Amikor a vértesek odaérnek, a székelyek
               egyszerre mind a földre feküsznek: a betanult katonaló rá nem tapos a földön fekvő
               emberre. A vasasok átrohannak a fekvő hadsoron.</p>
            <p> Azokon túl aztán Bem ágyúi vannak felállítva, s oldalt egy-egy szakasz huszárság. Az
               ágyúk kartácsot szórnak a vasas ezredekre, s erre a székelyek is felugrálnak
               fektükből, s hátulról puskáznak bele az ellenséges lovasságba, míg ez mindenünnen
               megtámadva, ziláltan menekül el a csatatérről.</p>
            <p> Maga az öreg Bem valóságos mythoszi hősalak; nem termetre, de lángszellemére az: ki
               a piskii hídnál az osztrákok kezébe került ágyúit egymaga foglalja vissza;
               lovagkorbácsával püfölve a vontató katonákat: „Hagytok békét ezeknek az ágyúknak,
               himpellérek! Ezek az én ágyúim.” S e verekedés közben maga is egy ujját veszti a bal
               kezéről: azt a csata hevében amputáltatja a tábori felcserrel, s aztán tovább
               vezényel, fennhangon kiáltva kemény németséggel: „Ist die Brücken verloren,
               Siebenbürgen verloren!”</p>
            <p> S az ütközet után azt mondja: „Csak a magyar meg a székely az igazi katona!”</p>
            <p> Arra, hogy egy nagyszabású hadjárati tervet készítsenek, úgy látszott, hogy mind a
               magyar, mind az osztrák táborban hiányzott a kezdeményező szellem.</p>
            <p> Ekkor a magyar kormány meghívta a külföldön lakó <hi>Dembinszkyt,</hi>
               s azt bízta meg az összes magyarországi hadseregek fölötti főparancsnoksággal.</p>
            <p> Ez volt az egyik kútforrása a magyar szabadságharcot akadályozó belviszályoknak.</p>
            <p>
               <hi>Dembinszky</hi> derék katona volt, aki kapitányi rangját I.
               Napóleontól nyerte az Oroszország elleni hadjáratban Szmolenszknél. Azontúl pihent
               1830-ig. Akkor a lengyel népfelkelő sereget vezényelte a grochowi ütközetben. Majd
               egy lovassági dandár parancsnokává lett, s e dandárral Diebits hatvanezernyi
               derékhadát fel tudta egy napig tartóztatni Kuflewnél. Még fényesebb hőstette volt az
               osztrolenkai hídnak tizennégy órán át tartott megostromlása. De már az osztrolenkai
               ütközetből elkésett. Ez ütközetet elvesztve, a lengyel tábornokok elhatározták, hogy
               hadtesteikkel átmenekülnek a porosz határon, s ott lerakják a fegyvert. Csak
               Dembinszky nem adta meg magát. Ő a maga dandárjával a győzelmes orosz seregen
               keresztülfúrta magát, s azt szerencsésen elvezette Varsóig. Ez a fegyverténye
               szerezte meg a nevének a történelmi nevezetességet. Varsóban ezért kinevezték
               fővezérnek; de már néhány nap múlva leköszönt.</p>
            <p> Ámde <hi>Görgey Arthurnak</hi> a hadművelete sokkal nagyobb mértékben
               tüntette ki ugyanazt a hadvezéri lángészt: mert ő egy egész hadsereggel törte magát
               keresztül három ellenséges hadseregen, s magával vivén egy elcsüggedt, szétzilált,
               vereséghez szokott öltözetlen hadat: visszahozta azt, nem megfogyva, de
               megszaporodva; fegyelemhez szoktatva, felruházva és csatákban megedzve. Hogy
               nagyravágyása határtalan volt, annyi bizonyos; de hadvezetőnél a nagyravágyás a
               diadalra vezető erény. A jó, becsületes Mészáros Lázár szerény ember volt: azért volt
               rossz hadvezér.</p>
            <p>
               <hi>Dembinszky</hi> Henrik lehetett jó hadvezér ott, ahol ismerte az
               ország helyi viszonyait: a saját vezette hadseregnek és az ellenségnek szervezetét,
               nemzeti tulajdonságait, amik elhatározó tényezők egy hadjáratban. Az ifjú magyar
               hadsereggel csodákat lehetett művelni, ha azt mondták neki: „előre!”, de ha azt
               mondták neki: „retirálj!”, abból veszedelem lett.</p>
            <p>
               <hi>Dernbinszkynek</hi> a parancsára történt, hogy a Ceglédig
               előrehatolt Perczelnek nagy sietve vissza kellett vonulnia a Tisza mögé. Azután azt a
               parancsot adta Perczelnek, hogy hadseregével vonuljon fel Poroszlóig a Tisza bal
               partján. Itt ismét a terep nem ismerését mutatta ki; csak a térképen számított: azt
               nem tudta, hogy hóolvadáskor a Tisza bal partja mentébe ágyúkkal, társzekerekkel
               felvonulni természeti lehetetlenség. Perczel Mór emiatt elkeseredésében letette a
               hadvezérséget.</p>
            <p> De még jobban elkeseríté Dembinszky Klapkát és Görgeyt, akik hadseregeikkel úgy
               körülfogták már Schlick hadseregét, hogyha egymással helyreállíthatják a közlekedést,
               az osztrák hadvezérnek meg kell magát adnia seregestül. Ekkor Dembinszky
               ellenintézkedéseket tett: s a két magyar vezérnek engednie kellett, úgyhogy a
               szorongatott Schlick kicsúszhatott ércölelésük közül.</p>
            <p> Dembinszkynek igazolására szolgáljon az, hogy ő döntő ütközetet akart megvívni az
               osztrákokkal, s ennek a tervéhez alkalmazta az intézkedéseit.</p>
            <p> Az volt a haditerve, hogy a Görgey, Klapka és Perczel hadseregeit egyesítve, azokkal
               megtámadja Windischgrätz főhadseregét. Azzal egyidejűleg a Damjanich és Vécsey
               vezénylete alatti két hadosztály Szolnokot elfoglalja, s a Budapest felé vezető úton
               előrenyomul.</p>
            <p> Ez összpontosítási tervnek nagy előnyét azonban ellensúlyozta az, hogy
               Windischgrätznek is egészen hasonló terve volt: ő is magához vonta Jellasich bán és
               Schlick hadseregeit, s nem várta be, hogy Dembinszky támadja meg őtet; hanem ő
               támadta meg Dembinszkyt.</p>
            <p>
               <hi>Kápolna</hi> körül folyt le a két napig tartó ütközet: mind a két
               részről elismerendő vitézséggel: és mind a két részről elegendő fővezéri hibákkal.
               Egyenlő számerejű, mindkét félen 45 ezernyi haderő állt egymással szemben. Dembinszky
               hibája az volt, hogy a magyar haderőt igen hosszú vonalra elnyújtotta, hogy az
               alvezérekkel intézkedéseit későn közölte, a hadkereteket az ütközet előtt
               összezavarta, s az élelmezésről nem gondoskodott. Így aztán dacára az egységes
               vezényletnek és az összpontosításnak, a hosszú csatavonalon minden egyes hadosztály a
               maga rovására harcolt: s az ütközet első napján a hadikocka eldöntetlen maradt.</p>
            <p> És még az ütközet második napján is volt olyan hadosztály, mely az elkésett fővezéri
               intézkedés miatt az ütközetben részt nem vehetett. Dembinszky az ütközet második
               napján visszavonulást parancsolt. Ez is egész rendben történt meg. – A harmadik napon
               azonban, midőn Windischgrätz a nehézlovasságát a visszavonuló magyar hadsereg
               üldözésére kiküldé: a magyar huszárság, minden vezényszó nélkül, visszafordult az
               üldözőkre, s úgy szétverte őket, hogy azok még a „repülő” ágyúütegüket is
               hátrahagyták. A fényes viadal láttára egyszerre olyan lelkesedés szállta meg az egész
               magyar hadsereget, hogy a zászlóaljak hangosan követelték az ütközet harmadnapi
               folytatását. S ez a harmadik nap végzetes lehetett volna Windischgrätzre nézve.
               Azonban most már a vezénylő fők között olyan nagy volt az egymás elleni elkeseredés,
               hogy ütközetre senki sem gondolt többé.</p>
            <p> A diadalreménnyel kivonult magyar hadsereg úgy érkezett vissza a Tisza bal partjára,
               mint egy szétzilált had, sárosan, csüggedten, agyonfáradva és kiéhezve.</p>
            <p> A vezérek egymás között ütköztek meg. Tiszafüredre érkezve Görgey és vezértársai
               egyszerűen letették a fővezérségből Dembinszkyt. A Debrecenből odasietett Kossuth nem
               érzett magában elég erélyt ez erőszakos fegyelemtörésért Görgeyt megbüntetni. Inkább
               annak adott igazat, s Dembinszky nyugalomra lett bocsátva. A debreceni kormány aztán
               Vetter tábornokot bízta meg a fővezéri címmel; akiben az összes magyar hadvezetők meg
               is bíztak. Derék jellemű, hadtudományban jártas és honszerető katona volt; de nem
               forradalmi hadseregnek való vezér.</p>
         </div>
         <div type="chapter">
            <head>A szolnoki ütközet</head>
            <p> Amíg Kápolnánál rosszul sikerült Dembinszky hadjárati terve, addig Szolnoknál teljes
               diadal kísérte annak részletét: ámbár ez a diadal is a két vezér, Damjanich és Vécsey
               között viszályra s ez utóbbinak elbocsátására vezetett.</p>
            <p> Midőn Dembinszky a Perczel alatti hadsereget magához vonta, Szolnokot ismét
               elfoglalta egy osztrák dandár, <hi>Karger</hi> tábornok alatt, a bal
               parti hídfőt erős védművekkel ellátva.</p>
            <p> Szolnoktól egész Budapestig már ki volt építve a vasút; mely az osztrákok birtokában
               levén, könnyen lehetett Szolnok megtámadtatása esetén, az ott elhelyezett dandárnak
               Jellasich seregéből segélyt küldeni.</p>
            <p> Ez erős dandárral szemben csak a Cibakházán hátrahagyott újonc kaszás zászlóaljak
               álltak, egypár századával egy rendes gyalogezrednek; akik olyan vitézül tudták a
               helyüket védelmezni, hogy a császáriak azt hitték, egész dandár áll velük
               szemközt.</p>
            <p> Március első napjaiban a két vezér, <hi>Damjanich</hi> és <hi>Vécsey</hi> megindultak dandáraikkal Szolnok megostromlására.</p>
            <p> Vécseynek kellett megtámadni a bal parton levő hídfő sáncait, azalatt pedig
               Damjanichnak tutajokon kellett átkelnie a maga dandárával a jobb partra. Vele voltak
               a veres sipkások, a vitézségéről híres 3-ik és 9-ik zászlóalj, a Wáza- és
               Schwarzenberg-ezredek zászlóaljai, Wysoczky lengyel légionáriusai, a lengyel
               dzsidások és nyolc század huszár.</p>
            <p> Damjanich serege észrevétlenül közeledett Szolnokhoz, csak akkor vették észre az
               osztrákok, mikor Tószeg utcáiból kibontakoztak a hadoszlopok. Karger rögtön útnak
               indított egy mozdonyt Abonyba (még akkor villanytávírdának híre sem volt), segélyt
               kérni az ott állomásozó Ottinger tábornoktól.</p>
            <p> Mind a két partján a Tiszának megkezdődött a heves ágyútüzelés, melynél a fedett
               állásokból tüzelő osztrákok nagy előnyben voltak. De csak addig, amíg a mi honvédeink
               meg nem unták a dolgot. Egyszerre az egész arcvonalban felhangzik a vezényszó, amit a
               „közvitézek” adnak: „előre!” S azzal honvédek és Schwarzenbergek szuronyszegezve
               rohannak neki a kartácsokádó ágyúütegeknek, s a buckák mögül lövöldöző vadászoknak,
               halálmegvetéssel érnek el az ellenséghez, ágyúit elfoglalják, s a vitézül ellenálló
               osztrák gyalogsággal szuronyharcot kezdve, annak egy részét a városba szorítják, más
               részét, egy horvát zászlóaljat a megáradt Zagyva vizébe kergetik. Az osztrákok még
               Szolnok utcáin is megújítják a szuronyharcot; de mindenütt legyőzetnek.</p>
            <p> Ha e diadalmas ütközet közepette Vécsey tábornok a Tisza bal partjáról egész
               erejével megrohanja a hídfőt, hogy a hidat elfoglalva, idején nyomulhat az ellenség
               hátába, a szolnoki ütközetnek a Karger-dandár teljes megsemmisítésével lehetett volna
               végződni. De itt ismét a katonai rangkórság rontotta el a dolgot. Vécsey régi
               tábornok volt: Damjanich fiatal, ettől nem fogadott el parancsot, hanem a túlpartról
               nézte az ütközetet, amíg aztán Damjanich egymagában kiverte az ellenséget Szolnokból,
               akkor aztán Vécsey is átkelt az elhagyott hídon a huszárságával.</p>
            <p> A futó osztrák gyalogságot a Zagyva mentén Damjanich huszárszázadai vették üldözőbe,
               mely mind ott veszett volna, ha védelmükre a dragonyosok önfeláldozással a huszárok
               elé nem vetik magukat.</p>
            <p> De arra nézve mégis elég jókor jött Vécsey, hogy az ütközetbe elkésve elérkezett
               Ottinger tábornok lovassági rohamát felfogja. Ottinger, amint a hírt kapta, azonnal
               ügetett Abonyból Szolnoknak az egész lovasdandárával. Itt a vasút mentén közte és
               Vécsey huszárjai között heves kardviadal támadt, mely a huszárok győzelmével
               végződött. Az osztrák dragonyosok és nehézlovasok vereséggel vonultak vissza
               Abonyba.</p>
            <p> Az osztrák dandár a szolnoki ütközetben elvesztett nyolcszáz halottat és sebesültet
               s négyszáz foglyot; többet, mint a kápolnai kétnapos ütközetben az egész magyar
               armádia. Azonkívül a győztesek kezében hagyta tizenegy hat- és tizenkét fontos
               ágyúját, összes poggyászát lovastul, s a tábori pénztárát, tele jó ezüst
               húszasokkal.</p>
            <p> Damjanich lovagias katona volt. Ami letéteményi pénz volt a tábori kasszában, azt
               másnap átküldé Abonyba az ellenségnek.</p>
            <p> Hanem a vezértársa iránt nem gyakorolt irgalmat. Vécseynek azért a hibájáért, hogy a
               szolnoki ütközetet egész délutánig tétlenül nézte, le kellett tennie a
               vezényletet.</p>
            <p> A szolnoki ütközet napján már Klapka és Aulich hadtestei is megérkeztek
               Törökszentmiklósra. 35 ezer harcos volt együtt. A diadalmámor behatása alatt ezzel a
               sereggel Budapestig lehetett volna előretörni.</p>
            <p> Azonban a fővezérség kérdése még nem volt eldöntve; a nagy diadal után a magyar
               seregek nemhogy egyesülten előretörtek volna, hanem még Damjanich seregét is
               visszavonták a bal partra, s mintha ők lettek volna megverve és elrémülve, még a
               szép, nagybecsű szolnoki hidat is felégették a hátuk mögött, mintha sohasem akarnának
               többé a Tiszán visszajönni.</p>
         </div>
         <div type="chapter">
            <head>A kilencnapos ütközet</head>
            <p> Amint Vetter átvette a fővezérséget, azonnal hozzáfogott a haditerve
               végrehajtásához. Görgeyt egy önállóan működő hadsereggel átküldte a Tiszán, azzal a
               feladattal, hogy Windischgrätz haderejét a Tarna-vonalon foglalkoztassa, amíg ő a 35
               ezernyi derékhaddal Cibakházánál átkel a Tiszán, s az osztrák deréksereget hátba
               fogva, a fővárostól elszorítja. Tehát Budapest visszafoglalása volt a cél.</p>
            <p> Ennek a tervnek is az a hibája volt, hogy az ellenség is éppen olyan súlyt fektet
               Budapest megtartására, mint a magyarok annak visszavívására, s mire Vetter a maga
               derékhadával az alföldi nagyvárosok alá megérkezett, már akkor az osztrák derékhad is
               ott volt. Ütközetbe sem bocsátkoztak, Vetter visszavitte a seregét a Tiszán, s
               megtértek ahhoz a tervhez, hogy Görgey nyomában egyesüljenek a magyar hadosztályok
               döntő ütközetre.</p>
            <p> Ebből aztán heves összeszólalkozás keletkezett a magyar vezérek között, aminek az
               lett a következménye, hogy Vetter epelázt kapott, s nem vihette a vezényletet többé.
               Ekkor aztán Kossuth kénytelen volt Görgeyt kinevezni ideiglenes fővezérnek.</p>
            <p> Görgeynek aztán volt komoly haditerve. Ő nem Budapestet, hanem az ostromolt Komárom
               várát akarta fölmenteni; ahol egy egész hadsereg volt bekerítve egy osztrák hadsereg
               által; s az a veszély forgott fenn, hogy a megvívhatatlan vár árulás által ellenség
               kezére jut, ahogy Eszék vára odajutott. Ha Komárom vára alatt meg van verve az
               ellenség, akkor annak úgyis sietve kell visszavonulni Budapestről.</p>
            <p> A magyar hadsereg, melynek a hadműveletet keresztül kelle vinni, állt 45 ezer
               gyalogból és 8000 lovasból, 182 ágyúval. Csaknem egyenlő haderő állt vele szemben
               Windischgrätz fővezérsége alatt; ennek 220 ágyúja volt, de kevesebb lovassága, mint
               Görgeynek.</p>
            <p> A nagy döntő harc ápril 2-ikán kezdődött, amidőn Schlick kivonult <hi>Hatvanból,</hi> ezzel a fennhéjázó mondással: <hi>„Most lássanak az
                  urak egy kis nyúlvadászatot”,</hi> s megtámadta Gáspár hadtestét; s eleinte
               túlnyomó erejével keményen szorongatá a magyarokat; de nemsokára segítségükre
               érkezett a hátrálóknak a II-ik hadtest egy dandára, mely szuronyszegezve rohanta meg
               Schlick ezredeit, s azokat a városba visszaveté. De még oda is utánanyomultak a
               magyarok, s a dölyfös hadvezér maga volt kénytelen nyakra-főre menekülni a Zagyva
               mögé, úgyhogy még a hidat is elrontotta maga után.</p>
            <p> A két következő napon Klapka és Jellasich ütköztek össze a Tápió mellett. Az
               ellenség itt is győzött eleinte, s Klapka zászlóaljait a Tápió mocsarai közé szorítá.
               E kudarc közepette jelent meg a csatatéren Damjanich hadteste, a veres sipkások
               szuronyszegezve foglalták vissza az ellenségtől megszállt töltést, hidat. Klapka
               honvédei is visszafordulnak, s Jellasich hadát kiverik Bicskéből és Ságig üldözik. Az
               ütközet mindkét részről hősies volt és sok áldozatba kerül.</p>
            <p> Itt történt az az őskori harcokba illő jelenet, hogy amidőn az üldöző osztrák
               lovassággal szembe vetette magát a magyar császár-huszárok hat százada: a két
               lovasság őrnagya előrevágtatva, párharcot vívott egymással a harcvonal előtt; a
               magyarok őrnagya volt <hi>Sebő,</hi> az osztrákoké <hi>Riedesel:</hi> egy óriás, athletai alak. A viadal hevében mind a kettő olyan
               sebet kapott, hogy jobb karját nem használhatá: a kard kihullott kezeikből: ekkor bal
               kézzel ragadták meg egymást, a tusában mindkettő lehullott lováról; de élve csak az
               egyik kelt föl. Sebő puszta kézzel ölte meg az ellenfelét. S ez a magánharc öntött új
               lelket a magyar hadcsapatokba: megfordultak, s visszavívták az elveszett
               becsületet.</p>
            <p> Ápr. 6-ikán volt az <hi>isaszegi ütközet,</hi> melyben mind a magyar,
               mind az osztrák hadseregnek minden hadteste részt vett, s ha a magyar hadvezéreknek
               mindegyike oly elszánt győzelemvággyal vitte volna a harcot, mint Damjanich, ki
               Jellasich hadseregével késő éjfélig újra meg újra kezdé a küzdelmet, ha Gáspár
               előnyomuló dandárja Bagnál meg nem áll tétlenül: ez a nap az osztrák hadsereg
               szétbomlásával végződött volna. – Így is teljes volt a magyar hadsereg diadala az
               egész vonalon. Isaszeg el lett foglalva; s Windischgrätz herceg főhadiszállását,
               Gödöllőt másnap reggel sietve hagyta el, s vert seregével Budapestre húzódott
               vissza.</p>
            <p> Azt hitte, hogy a magyar fővezér most már a főváros visszafoglalására fog törekedni,
               s aszerint intézkedett.</p>
            <p> Pest város közepén, a „Neugebäude”-tól kezdve végig a váci úton és a fürdő-utcán
               egész a hídfőig egy sor pallisad volt leverve kemény tölgyfa palánkokból, védelmül az
               utcai harcban elvonuló csapatoknak: s a partot hatalmas tuskóerőd ékesíté: ágyúkkal
               felszerelve.</p>
            <p> Görgey azonban csupán egy hadtestet tolt Pest közelébe, az Aulichét, akinek az volt
               a feladata, hogy folyton támadva és visszavonulva foglalkoztassa Windischgrätz Pesten
               összpontosított seregét: aki csakugyan abban a hitben élt, hogy őtet Görgey
               ostromolja, s hogy ő azt mindennap diadalmasan visszaveri: míg harmadnapra aztán
               megtudta, hogy Görgey derékhada egyenesen Komárom felmentésére siet. A Komáromba
               vezető út védelmére hagyott Göcz- és Jablonovszky-féle dandárokat ápril 10-ikén
               Klapka és Damjanich Vácnál tönkreverték. Maga a vezér, Göcz tábornok is halálra
               sebesülten foglyul esett; seregének romjai átmenekültek a Garamon. Otthagyták a
               mieink kezében ágyúikat és teljes hídkészletüket, élelmiszeres hajóikkal együtt.</p>
            <p> Ez volt a kilencedik napja s a befejezése az ütközetnek. Görgey a váci diadalnapon
               ezt a szózatot intézte hadseregéhez:</p>
            <p> „Győzelemről győzelemre hordjátok zászlóitokat. Dicső tettek hirdetik vitézségteket,
               bátorságtokat. – Mint hősök kezdettétek meg a haza megszabadításának szent művét.
               Mint hősök fogjátok azt szerencsésen bevégezni. Nagy dolgok történtek már; még
               nagyobbaknak kell történniük, hogy szép hazánk igazán szabad és szerencsés legyen.
               Örömmel, büszkeséggel nézek bátor szemeitekbe, csodálattal szemlélem kitűrésteket a
               háború nehézségeiben, s ki nem mondható dicsérettel hajlom meg vitézségtek előtt,
               mely nagy őseitekre méltó tettekkel a magyar nevet örök időkre felmagasztalandja és
               titeket a világ legbátrabb seregei közt első sorba teend. – Vezéretek a szeretett
               haza nevében mond nektek köszönetet önfeláldozó vitézségtek és hűségtekért. – Előre a
               győzelemre! Görgey tábornok.”</p>
            <p> Az osztrákokra nézve vesztett hadjáratnak az lett a következménye, hogy
               Windischgrätzet, aki még ápril 13-ikán sem tudta, hogy merre van a hadseregének a
               frontja, s merre a hátulja, az osztrák udvar felhívta Olmützbe, s felmentette a
               fővezérség alól.</p>
            <p> Most azután a büszke herceg még egyszer az asztalhoz vághatta a sipkáját. Az ő
               „komédiája” csakugyan „finita” volt.</p>
         </div>
         <div type="chapter">
            <head>A nagysarlói ütközet</head>
            <p> A váci vesztett ütközet után Olmützben is észrevették, hogy Görgey hadserege Komárom
               felmentésére siet. Windischgrätz helyébe <hi>Weldent</hi> nevezték ki
               hadvezérnek, s az valamennyi Ausztriában található hadcsapatot hirtelen egyesítve,
                  <hi>Wohlgemuth</hi> tábornok alatt huszonkétezer főnyi sereget
               küldött Görgey eleibe.</p>
            <p>
               <hi>Nagysarlónál</hi> volt a találkozás. A harc kezdetén az osztrákok
               hat dandárával csak két hadtestünk: a<hi> Klapkáé</hi> és a<hi> Damjaniché</hi> állt szemközt. Ez is elég volt annak a helyéből
               kiverésére. Ahogy Klapka írja: „E hadjárat a magyaroknak nem volt szokása, az időt
               hosszú lövöldözéssel vesztegetni, a támadás mindig gyorsan rohamra ment át, s a
               szurony döntötte el a győzedelmet. Így történt az most is.” – Rövid ágyúzás után
               Damjanich zászlóaljai szuronyszegezve rohanták meg az ellenséget, s azt a városba
               szoríták: ahol aztán dühös utcai harc kezdődött. Minden házat, udvart, sövényt
               ostrommal kellett megvenni, s ezalatt a császáriak a várost uraló magaslatokról
               gránátokkal és röppentyűkkel áraszták el a magyaroktól elfoglalt városrészt.
               Wohlgemuth többször megújított rohammal kísérté meg a várost visszafoglalni, de
               mindannyiszor kudarcot vallott. Végre kénytelen volt a dombokra vonni fel a seregét,
               ágyúütegeinek védelme alá. Damjanich dandárai oda is követték. Ezzel egy időben
               Klapka is megrohanta az osztrákok jobbszárnyát, mely a sarlói erdőkben volt
               elhelyezve. Elkeseredett harc fejlődött ki az egész harcvonalon, melybe később a
               magyar sereg jobbszárnya is belekeveredett. Ezt eleinte Wohlgemuth dandárai
               visszanyomták, de amint <hi>Guyon</hi> vette át a vezényletet, az
               osztrákoknak vissza kellett vonulniuk az erdőbe.</p>
            <p> Ekkor jelent meg a csatatéren a magyar VI. hadtest lovasságával <hi>Pöltenberg.</hi> S ez dönté el az ütközet sorsát. Wohlgemuth, vesztettnek látva
               az ütközetet, odahagyta az erős szállást képező halmokat és erdőket; s most már csak
               visszavonuló hadserege megmentéséről gondoskodott. Pöltenberg huszárjai s Nagy
               Sándornak a jobbszárnyát megkerülő dandárja ellenében egész vasas lovasságát küldé
               ki; de a huszárok rohamát azok sem tarthatták vissza. Estére Wohlgemuth hadserege
               kétfelé volt szakítva, s futott, amerre látott.</p>
            <p> Azonban az ütközet végén újból erős ágyúzás hallatszott a balszárnyon.</p>
            <p> Az egész magyar hadsereg mind a futó ellenséget űzte, hátvédnek csak egy honvéd
               zászlóalj maradt a jobbszárnyon. Erre a magában maradt csapatra bukkant az osztrák
               seregnek egy osztálya, melynek az volt a feladata, hogy a magyar hadsereget
               megkerülje. Ez végre is hajtá a feladatát; csakhogy elkésett vele, mert akkor már
               Wohlgemuth egész serege hetedhét határon túl volt. De azért, semmit sem sejtve, nagy
               ágyútüzeléssel támadta meg a maga előtt talált honvéd zászlóaljat.</p>
            <p> Ekkor történt az a derék tett, amire alig tudunk példát, hogy a honvéd zászlóaljjal
               együtt hátrahagyott ágyúüteg hadnagya, <hi>Voigt,</hi> látva a
               veszedelmet, amiben a honvédség forog, az egész ütegével vakmerően eléje vágtat az
               osztrák ütegnek minden fedezet nélkül, s ágyúpárbajt kezd vele: kartáccsal lövetve az
               ellenfélre; ezzel a honvédeket is fellelkesíti, s azok is szuronyszegezve fordulnak
               megtámadóikra. A fiatal tüzértiszt elveri a maga ágyúival az osztrák üteget, elveszi
               a lőszerkocsijait, s aztán a saját töltényeivel löveti az ellenséget; míg végre
               Guyontól segély érkezik, s az eltévedt osztrák csapat nagy részét foglyul ejti.</p>
            <p> És ezzel a nagy diadallal Komárom vára fel volt mentve az ostrom alól, s az osztrák
               hadak kényszerítve voltak Pestet mindenestül elhagyni, csak a budai várban maradt
               hátra egy helyőrség Henczy tábornok alatt.</p>
            <p> Görgey már ápril 22-ikén Komáromba vonult győztes hadseregének egy részével, tehát
               három hét múlva, hogy a Tiszától megindult nagy hadjáratára.</p>
            <p> Ha ekkor kész hidat talált volna Komáromban, a Simonich alatti ostromló sereget
               bízvást megsemmisíthette volna, amíg azonban az új hidat összetákolták tutajokból a
               vár és a csillagsánc között, beletelt négy nap, s ez idő alatt már a Pestről kivonult
               osztrák fősereg állt ismét szemben Görgeyvel Komárom alatt.</p>
            <p> Az ápril 26-iki nagy ütközetben, dacára szám szerint kisebb erejének, mégis elűzte a
               magyar sereg az osztrák haderőt Komárom alól, elfoglalva ostromsáncait, hét
               ostromágyúját, egész téli táborát és ezer foglyot ejtve. S ezzel a diadalmas hadjárat
               be volt fejezve. Az osztrák hadtestek az ország határáig húzódtak vissza
               mindenütt.</p>
         </div>
         <div type="chapter">
            <head>Pétervárad felszabadítása, Szenttamás bevétele</head>
            <p> Amíg <hi>Görgeynek</hi> az volt a feladata, hogy Komárom várát
               felszabadítsa az ostrom alól, ugyanaz lett <hi>Perczel Móré</hi>
               Pétervárad irányában.</p>
            <p> Pétervárad is közel állt ahhoz a veszélyhez, hogy árulás által ellenség kezére
               jusson.</p>
            <p> Perczel Mór e nehéz feladatot fényes hadvezéri tehetséggel oldotta meg.</p>
            <p> Március 22-ikén kezdte meg a hadjáratot Szőreg ellen, nagy veszteséggel verve ki a
               szerbeket erős állásukból, s ugyanaznap Gál ezredes Zentát foglalta el, makacs
               ellenállás után, hol a fenevadi kegyetlenségű Trifkovics a kiirtott ezernyi magyar
               polgárok levágott fejeivel rakatta körül a város közepén levő Szentháromság
               szobrát.</p>
            <p> Ezután Perczel egyenesen Pétervárad felmentésére sietett, s ott rendet csinálva a
               várőrség között, s az útját álló szerbeket imitt-amott széjjelverve, a lázadás fő
               tűzhelyének, Szenttamásnak tartott.</p>
            <p> S ez a félelmes táborhely, melyet a múlt évben hónapokon keresztül hasztalan
               vívatott annyi kitanult tábornok, mely alól háromszor megújított ostrom után
               kudarccal kellett elvonulnia a magyar hadseregnek – összetörött a képviselőből
               tábornokká emelt Perczel Mórnak egy ostroma alatt.</p>
            <p> Az ostrom ezúttal komoly volt. A védelem is elkeseredett volt. A szerbeken kívül
               négyezer határőr s Knicsanin szerviánusai védték a sáncokat.</p>
            <p> A legelső magyar nemzeti színű zászlót <hi>Földváry Sándor,</hi> a
               szegedi önkéntes nemzetőrök parancsnoka tűzte fel a hídfő sáncára, melyet a szegediek
               az ellenség gyilkos tűzzápora között lábtókon másztak meg.</p>
            <p> A hídfő elfoglalása után a szerbek rémülten rohantak át a csatorna hídján a városba;
               a honvédek oda is utánuk rontottak. Ezalatt a város túlsó oldalán Gál ezredes
               csapatjai foglalták el a sáncokat, s a szerb hadak kétoldalról lettek fegyver élére
               fogva. Egy részük a csatornán úszva menekült át, más részük a Krivája mocsarai közé
               futott. Nemsokára az egész hírhedett Szenttamás tűzlángba lett borítva. A megölt és
               vízbe fúlt ellenség számát ötezerre teszik a haditudósítók. A nők és gyermekek meg
               lettek kímélve s a lángok közül kiszabadítva.</p>
            <p> Követte a diadalt ápril 7-ikén a <hi>„nagy” római sáncok</hi>
               megostromlása és bevétele. Itt ismét a szegediek, <hi>Földváry
                  Sándorral</hi> voltak az elsők a vitatott ormokon. A futó ellenség minden ágyúját
               ittveszté.</p>
            <p> Majd Kovalinál próbált szerencsét nyílt csatamezőn a szerviánusokkal erősödött szerb
               sereg: Perczel itt is megverte őket, s Óbecsét is elfoglalva tőlük, átűzte őket a
               Tiszán a Bánságba.</p>
            <p> Oda is utánuk ment Bem tábornok Erdélyből kihozott seregével már akkor a Bánátban
               működött. Osztrákok, oroszok minden szorosán az erdélyi havasoknak ki voltak verve, s
               ezeket a székely zászlóaljak őrzék, azok kerítek be az ellenségszállta Gyulafehérvárt
               és Dévát. Bem jöhetett már Magyarországra segíteni.</p>
            <p> Itt azután Perczellel egyesülve, a basahidai és uzdini csatákban a szerbek utolsó
               táborát is szétverte: a szerviánusok átmenekültek hajóikon a Dunán keresztül
               Belgrádba.</p>
            <p> Még az Erdélyből Oláhországba menekült osztrák sereg kívánt magának egy kis
               tapasztalást szerezni, betörve Oláhország felől Orsovánál a Bánságba, Malakovszky
               tábornok alatt tizennégyezernyi haddal és negyven ágyúval. Itt azután Bem tartott
               nekik Perczellel egy olyan hadászati leckét Fehértemplom és Szászka alatt, hogy
               Malakovszky igen meg lehetett elégedve a katonai sikerével, mikor megint átfuthatott
               Oláhországba.</p>
            <p> S ez a járás-kelése osztrák és muszka hadseregnek a török birodalom
               vazalltartományain keresztül, mind a török basák szeme láttára történt. Bem tábornok
               erélyesen is tiltakozott a népjogtörés ellen az orsovai basánál. A basa azt mondta
               rá: „péki” (Jól van).</p>
            <p> Csak olyan védbástyája volt Törökország Magyarországnak a szabadságharc alatt, mint
               amilyenek a chinaiak papirosra festett bástyái. Ha magyar hadcsapat lépte át a török
               határt, azt rögtön lefegyverezte a török katonaság; de ha osztrák és orosz
               katonaságnak tetszett kisétálni meg besétálni, arra azt mondták, hogy: „hja, <hi>paraszt,</hi> az megint más!”</p>
         </div>
         <div type="chapter">
            <head>A múltakra vetett fátyol</head>
            <p> Idáig tartott a magyar szabadságharc dicsőségének a története.</p>
            <p> Ami ezután következik, azt takarja a <hi>„múltakra vetett
                  fátyol”,</hi> melyet a magyar országgyűlés az 1867-iki kiegyezéssel két évtized
               elfeledésre méltó eseményeire borított.</p>
            <p> Az ápril 14-iki függetlenségi nyilatkozat, Buda várának ostroma olyan események,
               melyeket meg nem történtté tenni jó volna: ellensúlyozva az osztrák részről történtek
               által: a március 3-iki összmonarchiai alkotmánytervvel, az orosz invázióval, Henczy
               vandalizmusával, Haynau kegyetlenkedéseivel: az örök feledség vak sötétje temesse el
               őket! Hibák, melyek hibákat szültek, rémek, melyek egymást követték és megsemmisíték:
               halottak, akik nem kérnek emlékkövet: csak füvet és mohot sírjaikra.</p>
            <p> De olyan sűrű mégsem lehet ez a fátyol, hogy a magyar nemzet szabadságáért küzdő
               szellemének dicsősége századokon keresztül át ne ragyogjon alóla.</p>
            <p> Mi, akik ez óriások harcában részt vettünk, akik e korszak történetét átéltük és
               leírtuk: azzal a tudattal tesszük le a kezünkből a fegyvert és a tollat: hogy <hi>„feledtünk; de el nem feledtettünk!”</hi>
            </p>
            <p> Sok vér kihullt, sok vagyon elpusztult, egész nemzedékek boldogsága, reménye
               megsemmisült, nagy szellemek letűntek, a szenvedéseknek évtizedei következtek egymás
               nyomában az 1848/9-iki szabadságharc miatt. – De azért mégis szükséges volt e
               szabadságharcnak megvívatnia a magyar nemzet által, hogy életképességét, honalkotási
               misszióját, szabadságért önfeláldozásra kész nagy szellemét eltagadhatatlanná tegye
               az utókor előtt.</p>
            <p> Az 1848/9-iki hős küzdelem példája a fundamentum, melyre a jövő évezred története
               leend felépítve.</p>
            <p> A magyar nemzet akkor mutatta be magát a világ előtt, mint egész nép, egész nemzet,
               egész nagyságában.</p>
            <p> Azóta a magyar nemzet kibékült egykori ellenfeleivel, szövetségesekké lettek: de
               legnagyobb vívmánya a kornak, hogy a magyar nemzet kibékült saját magával, s többé
               osztály osztály ellen, vallásfelekezetek egymás ellen, nemzetiségek a közös haza
               ellen, szabadelvűség a szolgaiság ellen nem vívnak harcot a haza földjén
               egymással.</p>
         </div>
         <div type="chapter">
            <head>Magyarország van!</head>
            <p> A múlt század elején Magyarország még egy darab Ázsia. Lakatlan, mocsaras vidékek,
               mederváltó folyamok, műveletlen puszták, homoksivatagok közepette, városoknak
               nevezett sárfészekhelységek, melyeket feneketlen utak kötnek össze, s ezeken kínlódva
               vontató parasztgebék végzik a közlekedést, miket az úri nyelv „forspont” névvel
               gúnyol. Pusztákon, erdőkön zsiványoknak, betyároknak áll a világ. Az utazó
               testamentumot tesz, mielőtt nekiindul, s áldhatja a sorsot, ha hetek múlva épségben
               visszatérhet.</p>
            <p> Ma egész vasúthálózat fonja keresztül-kasul az országot; s a zónarendszerrel
               Magyarország új korszakot kezdeményez Európa közlekedési életében. S amerre a
               láthatár terül, hullámzó kalásszal borított rónák, művelt szőlőhegyek, értékes erdők,
               telkesített puszták váltakoznak; a mocsarak helyén mintagazdaságok: a folyamok
               medreikbe szorítva, a rozzant viskók tömkelegei helyén emeletes paloták városai,
               körülkoszorúzva gyümölcsöskertekkel. A rabló kalandorok nem urai többé a pusztának:
               rend, közbiztonság minden zugában a hazának: mely most már méltán válik be Európa
               közepének.</p>
            <p> A múlt század elején meg kellett akadályozni a gabonakivitelt, hogy a nép éhen ne
               haljon és a lóeladást külföldre, hogy gyalog ne maradjunk.</p>
            <p> Ma a magyar gabona versenyez a tengerentúlival Európa piacain, s tűzvérű paripáinkat
               ötvenezer számra viszik évenként a külföldre, s a volt jobbágy olyan lovon jár,
               amilyen hajdan csak a grófok hintajába volt fogva.</p>
            <p> Hol a múlt század elején csak a táblabíró nagy pipája pöfékelt, azt hízelegve, hogy
               „extra Hungariam non est vita”, most száz meg száz gyár kéménye füstöl, s a vágtató
               gőzmozdonyok és a folyamokat szelő gőzhajók füstjei hirdetik fennen, hogy „intra
               Hungariam iam est vita”.</p>
            <p> A múlt század elején országos ínség, általános tönkrejutás, semmi hitel –
               értéktelen, nagy terjedelmű földbirtokok, melyek nem adnak jövedelmet a
               tulajdonosuknak s adót a hazájuknak. Ha van áldás, a termelő a föld zsírjába fullad:
               kivitel semmi: a kereskedés nyomorúság: az ipar hálátlan kenyér, melyet csak a
               céhrendszer dédelget, hogy az emberét eltartsa.</p>
            <p> Most tízszeressé fokozott termelés, s azzal együtt a földbirtok emelkedése, okszerű
               beruházások, gőzgépek végzik a mezei munkát, s azokat hazai gyárak állítják elő, a
               magyar ipar és földművelés termékei számára szűkek a kiállítási paloták. Magyarország
               hitele egy rangban áll tekintélyes külállamokéval, s a magánhitelt hazai
               pénzintézetek tartják fenn, melyek milliárdokat közvetítenek: a belkereskedelem
               összeköttetésben áll a nagyvilággal, Fiuménkból nagy forgalmú kikötő lett. A művelt
               osztály százezrei számára új életpályák nyíltak meg, melyek bőven megjutalmazzák azt,
               aki tanulni és dolgozni akar és a becsületben megmarad.</p>
            <p> Mi volt <hi>Magyarország fővárosa</hi> a múlt század elején: kicsiny,
               jelentéktelen és piszkos megyei székhely; majd a század negyedik tizedében egy
               romhalmaz, ledöntve az árvíz által – most a világ legszebb fővárosainak egyike, mely
               az idegenek bámulatát vívja ki pompás palotasoraival, négy nagy álló hídjával,
               gyúlpontja a műveltségnek, hatalomnak és gazdagságnak, népessége félmillión
               túlszaporodva, állandó helye az országgyűlésnek, s egyik rezidenciája az
               uralkodónak.</p>
            <p> Hát maga a <hi>nép?</hi> A múlt század elején a főúr, a gazdag
               birtokos hazájától elszakadva, a szegény annál inkább hozzáragadva – nemesember
               foltos, parasztember szurtos, tudós ember poros, komédiás cifra rongyos – most a főúr
               itthon van, s hazájának és a közügynek szenteli eszét és vagyonát, minden néposztály
               tagja igyekszik a „honpolgár” nevét megérdemelni munka, műveltség, vagyongyarapítás
               által; tudománynak, művészetnek palotái vannak, a velük foglalkozónak becsülete,
               jólléte, vénségére nyugalmas ellátása, s a népnevelés bajnokainak száma egy tábor,
               mely hódít és foglal.</p>
            <p> És a <hi>nyelv?</hi> A <hi>magyarság?</hi> A múlt század
               elején a művelt körök társalgása idegen szó; a törvénytudók, hittudósok diskurzusa
               holt nyelv, a költő sír, kesereg – meg sem hallják; ha meghallják, kinevetik. Nagy
               küzdelem egy-egy parányi engedélyért, hogy a magyar nyelv legalább fordításban
               mellékeltessék a hivatalos iratokhoz, de mikor még szótár sincs! A megyék
               elhatározzák, hogy készíttetnek ilyet. Hírlap van kettő-három, az is csak bujdokol,
               nyomda van az egész országra tíz; író annyi, hogy mikor tudós társaságról van szó,
               mindenki azt kérdi, honnan vegyük hozzá az embert? Annál több a censor, képviselője
               az obscurantismusnak, s a sajtóban vétkezőt fenyegeti az előleges censurán kívül még
               a pallos is, sőt nemcsak fenyegeti, de le is sújt rá. – Most egy nagy, minden
               szakmában kifejlett magyar tudományos és költészeti irodalom, mely az egész művelt
               világ becsülését bírja, s idebenn a nemzet ismereteinek gazdagítására, lelkületének
               nemesbítésére szolgál. Hírlapjaink száma légió. A sajtó szabad, és szabadságát tudja
               becsülettel használni. A magyar nyelv pedig kivívta a maga rangját, a törvényhozás
               termeitől kezdve fel az udvari körökig, a trón mennyezetéig és le a legvégső falusi
               iskola padjáig.</p>
            <p> A <hi>színművészet</hi> a múlt század elején vándor Thespis
               talyigájának kísérete, mely alig települ le a fővárosban, már fel kell szednie a
               sátorfáját; most négy palotája van Budapesten, s minden nagyobb vidéki városban
               állandó temploma s kifejlett irodalma.</p>
            <p> Hát a népnevelés, a tanintézetek, egyetemek, a felső iskolák, klinikák, vegytani
               intézetek, reáltanodák, kereskedelmi és gazdasági intézetek, képzőművészeti
               akadémiák, múzeumok, képtárak, polytechnikumok! Lehet-e szédülés nélkül
               visszatekinteni a múlt mélységébe a mai kor fennsíkjáról? Nem beszélnek-e a néma
               kövek, a szobrok, a monumentális épületek? Nem hirdetik-e a mesés átalakulást a
               gyárak, gépek, a kohók tűzszájai, a bányák tárnaszádái és a statisztika
               legyőzhetetlen számai?</p>
            <p> Hát a <hi>törvénykezés,</hi> a <hi>közigazgatás,</hi>
                  az<hi> igazságszolgáltatás</hi> és a<hi>
                  börtönrendszer?</hi> Minő végtelen különbség a múlt kor elkorhadt, az új kor
               életerős intézményei között!</p>
            <p> Mit látunk a <hi>honvédelemnél?</hi> A múlt század elején kötéllel
               fogott újoncok, felszereletlen insurgensek, akiknek a hadnagya a szolgabíró: az
               ország minden ellenségnek nyitva: most általános hadkötelezettség személyválogatás
               nélkül, s ezáltal az értelmiség színvonala magasra emelve a rendes hadseregnél,
               melyet támogat félmilliónyi jól begyakorolt, lelkesült, kitűnően felfegyverzett <hi>honvédsereg</hi> és népfelkelés: az Alvinczy-puska helyett
               gyorstüzelő fegyver minden kézben.</p>
            <p> Hát a <hi>szabadság? Az alkotmány ügye?</hi> Mit bírt az ország a múlt
               század elején és mit bír most? Ne azt kérdezzük, hanem azt, hogy mit <hi>követeltek</hi> a múlt század elején a magyar állameszme leghíresebb
               vezérszónokai, mint <hi>netovábbját a nemzetiség és szabadelvűség
                  végcéljainak,</hi> s mennyire haladta túl az általuk <hi>utópiának
                  tartott eszményeket</hi> a valóság? Valóban igazibb, őszintébb polgári és
               politikai szabadságnak egy állam sem örvend az európai szárazföldön, mint
               Magyarország, mely míg a monarchia mostani dualisztikus alakja mellett lételét,
               önvédelmét, európai befolyását biztosítva találja: önsorsának intézésére minden
               alkotmányos eszközt saját kezében tart, s azt okosan is használja.</p>
            <p> És a minden szabadságok legdrágábbika, a <hi>vallásszabadság?</hi> Mit
               hódított ez Magyarországon egy század alatt? Száz évvel ezelőtt több nagy városában e
               hazának sem volt szabad a protestánsoknak imaházat építeniük, nem volt szabad bírói
               hivatalt viselniük: sőt némely városokban a legalsóbb hivatalokra sem voltak
               képesítve: ma a protestánsok püspökei, főgondnokai ott ülnek a főrendek házában, s a
               Mózes-hitűek egyenlően osztoznak jogokban és kötelességekben a haza minden
               polgáraival, földbirtokosok és szavazattal bíró virilisták a megyei és városi
               bizottságok testületében, akiknek száz év előtt a más lakosoktól való
               megkülönböztetés végett vörös köpenyeget kellett viselniük, sárga folttal a
               hátán.</p>
            <p> S a legteljesebb alkotmányos és polgári szabadság mellett az országot a rend, a
               trónt a nép szeretete tartja megszilárdítva. A magyar királynak leghívebb testőrsége
               maga az egész nemzet.</p>
            <p> Csak egy szabad nép odaadása tette lehetővé, hogy amit az uralkodó koronázási
               esküjében fogadott, miszerint az ország határait lehetőleg tágítani fogja,
               diadalmasan beválthatá.</p>
            <p> Kitéphetetlen gyökeret vert a lelkekben az a kettős igazság, hogy a magyar
               nemzetnek, ha államalkotási és kulturális küldetését teljesíteni akarja, azon trón
               körül kell csoportosulnia őszintén, melynek mennyezete alól Szent István koronája
               ragyog szét az ország minden népeire viszont e trónnak legszilárdabb talpkövét,
               oszlopát képezi az az igaz szeretet, melyet egy szabadságot élvező s e szabadságot
               államalkotási és közművelődési céljaira bölcsen felhasználó nép önként hoz eléje.</p>
            <p> Ezredéves ittléte ünnepét fényesen megülte ez a nemzet. Hármas hivatással bízta meg
               az országok ura, midőn őt ismeretlen hazájából e földre kihozta. E hármas küldetés:
                  az<hi> államalkotás,</hi> a<hi> szabadság</hi>
               védelme, s a <hi>közművelődés</hi> terjesztése.</p>
            <p> A Mindenható megadta, hogy amely nagy művet Árpád fejedelem megkezdett és dicső
               uralkodónk, I. Ferenc József az ezredik év beteltével bekoronázhatott, felségesen
               országló királyunk még sokáig magasabbra emelhesse, s a jövő századokban a magyar
               nemzet nagy hivatásának csak dicsőséges folytatása legyen, de sohase legyen</p>
            <p> Vége.</p>
            
            
            <p> [1] Azóta, hogy e munka íródott, e futóhomokot dúsan termő szőlőkertek foglalták
               el.</p>
            <p> [2] E nemzeti gyűlést minden ősszel és tavasszal egy nagy síkon tartották meg.
               (Bővebben lásd e tárgyról De Guignes Histoire des Huns. Tom. II.)</p>
            <p> [3] Talán hamarább a Baikál az a tenger, mely fellázad a hajós ellen, ki azt tónak
               meri nevezni.</p>
            <p> [4] Vagy Pater de Maille Histoire de Chine után, Leiupang.</p>
            <p> [5] Gibbon. A római világbirodalom története.</p>
            <p> [6] Charsi és Ortus tartományokat. L. Gibbon R. V. B. T.</p>
            <p> [7] Későbbi vizsgálatok nagyon kérdésessé teszik ennek az adatnak a hitelességét.
               Azóta több magyar utazó vállalkozott Ázsia ezen hegyes vidékének felkutatására; de
               azok a vidékek, a természeti akadályok s az ott lakók idegenkedése miatt
               hozzájárulhatatlanok maradtak előttük. Kőrösi Csoma Sándor e század elején, Széchenyi
               Béla gróf az újabb időkben eljutottak Thübet belsejébe, de magyarokat sehol nem
               találtak; a forró képzelet mégis fenntartja a hitet, hogy ott kell lenniük.</p>
            <p> [8] Ezen őshagyományok egyike volt tárgya „Varchoniták” című elbeszélésemnek.</p>
            <p> [9] Julius Caesar ugyan már ekkor két erősített helyet telepített meg a Duna
               partján, az egyik volt Juliobona, a másik Colonia Julia.</p>
            <p> [10] Jellemző azon szokásuk a fehér hunoknak, mit Gibbon mond róluk Procopius után:
               hogy jó barátok és harctársak kötelezték magukat azzal ki előbb meghal, elevenen egy
               sírba temetkezni.</p>
            <p> [11] Egyike az akkori utazóknak, Rubruquis szerzetes azt állítja: hogy a közös
               eredetű nép ott mind általánosan magyarul beszélt. L. Gibbon R. B. T. és Histoire de
               Voyage Tom. VII. p. 269.</p>
            <p> [12] Ammianus Marcellinus „gladius barbarico ritu humi figitur nudus eum que ut
               Martem – – verecundius colunt”.</p>
            <p> [13] E kard volt az, melyre az avarok esküdni szoktak, s melyet a magyarok is sokáig
               ereklyéül őriztek, míg Salamon király anyja Ottónak el nem ajándékozá. Dugonics. Bél.
               Oláh.</p>
            <p> [14] Attila korából e tényt mint vad kegyetlenséget említi fel a história, míg a
               tizennyolcadik század végén a girondistákat meggyilkoltató jacobinusok mentő, sőt
               dicsőítő szavakra találnak előtte.</p>
            <p>
               <hi>Attila és Buda történetét örökíté meg Arany János a tárgyhoz méltó
                  nagyszerű hőskölteményeiben. A német irodalom egyik</hi>
               <hi>legrégibb remekműve is Attila harcait örökíti meg: a
                  „Nibelungenlied”, melyben Attila „König Etzel” név alatt szerepel. Lefordította e
                  hőskölteményt magyarra Szász</hi>
               <hi>Károly.</hi>
            </p>
            <p> [15] Dugonics szerint Szegeden.</p>
            <p> [16] Vagy <hi>Réka.</hi>
            </p>
            <p> [17] Ez egész leírás a római követek egyikének. Priscusnak mint szemtanúnak
               hagyományához híven van előadva.</p>
            <p> [18] Mások szerint Mikoltot, a braktán királyleányt.</p>
            <p> [19] E halmok symmetricus rendszere a régiségbúvárok véleménye szerint más eredetet
               gyaníttat. Némelyek őrhalmoknak tartják, mikről telegrafszerű jeleket váltottak. E
               célra azonban az alföldi pásztorok sokkal egyszerűbb módszert használnak a cserém
               mellett leütött ágasban, melyre felkapaszkodva szoktak szétkémlelni az eltévedt
               marhák után. Mások oltárhalmoknak vélik.</p>
            <p> [20] Lásd: 1.<hi> Toldi Ferenc:</hi> Nemzeti Irodalom Története, I.
               füzet. 2. <hi>Kállay Ferenc:</hi> A székely nemzetről. <hi>Szamosközi</hi> és <hi>Oláh Miklós</hi> után, kik ily
               írást szemmel láttak. Ezt<hi> Thuróczy</hi> is említi, kinek idejében
               még ily vesszőkre írt betűkkel leveleztek a székelyek.</p>
            <p> Ily írás látható volt a közelebbi években is a csíkszentmiklósi templom oldalán hun
               betűkkel írva: „urnk mgt tége fogván irnk zr négyszerte száz gy sztendőt. Mátys János
               Stytán Kovács cseáltk. Mátyás nistr. Grgly mistr cseáltk”.</p>
            <p> Érts: „urunk után, múlttól fogva, íránk ezer négyszáz egy esztendőt. Mátyás János
               stb. csinálták”. E hun ábécé 32 betűből állott. Még a XVI. században az iskolákban is
               tanították.</p>
            <p> [21] <hi>Kállay Ferenc:</hi> Turkuli és Klaprott után. Azon házakban
               máig is találnak kályhadarabokat, oly anyagból, mint itt a kancsók készülnek.</p>
            <p>
               <hi>Falk</hi> utazásai szerint a királyi palotából máig is fennáll hét
               ház kőből. Az egyik felírásból az olvasható le, hogy a magyarok elhagyták e helyet fa
               nemléte miatt.</p>
            <p> [22] Ezt a népszakadást írtam le „Mahizeth” című elbeszélésemben.</p>
            <p> [23] Ez álmot művészi festményben örökítette meg Paczka magyar festőművész. A kép a
               Nemzeti Múzeum képtárában van.</p>
            <p> [24] Az ősvallásról tanúskodó hagyományokat összegyűjtöttem „Bálványos vár” című
               regényemben. Bálványos várban, melyet törvénykönyvünk „Arx idololatriae”-nek nevez,
               egész a tizenkettedik századig megmaradt a régi pogány szertartás, az Opour
               rhabonbánok oltalma alatt.</p>
            <p> [25] Ezt a regét egyébiránt Szvatopluk nem kevésbé regényes mesével iparkodott
               visszatorlani, <hi>Nagy Sándor egy pecsétes levelét</hi> mutatva elő,
               melyben a görög hódító a maga <hi>hű tótjainak</hi> örök birtokul
               adományozá <hi>Magyarországot.</hi> Még az újabb időkben is ott volt
                  <hi>Rátkai,</hi> ki az okirat valódiságát vitatgatta; <hi>Bedekovics</hi> meg éppen főbeveréssel biztatta azokat, akik
               kétségbe hozzák. L.<hi> Dugonics.</hi>
            </p>
            <p> [26] E fővárost, hol Attila palotája állott, némelyek Jászberénynek, <hi>Dugonics</hi> Szegednek, <hi>Thuróczi</hi>
               Buda-Pestnek állítják. Meglehet, hogy mindeniknek igaza van, s Attila mind e helyeken
               lakott. Legalább <hi>Priscus</hi> faépületekről, <hi>Thuróczi</hi> pedig kőpalotákról beszél.</p>
            <p> [27] Lásd <hi>Fessler</hi> Geschichte der Ungarn.</p>
            <p> [28] <hi>Thuróczi.</hi> Hit volt a magyaroknál, hogy akit éltűkben
               megölnek, holtuk után szolgáik lesznek a másvilágon.</p>
            <p> [29] <hi>Schneller:</hi> Ungarns Schicksal und Thatkraft.</p>
            <p> [30] Thonuzoba, a napimádó magyarok főnöke, ki legmakacsabbul védelmezte az ős
               hitet, arra ítéltetett István király által, hogy nejével együtt, lóháton ülve egy
               sírban élve eltemettessék. Mikor már annyira el voltak hantolva, hogy csak a két fej
               látszott ki a sírból, még egyszer felszólítá őket az ország bírája, hogy mondjanak le
               a bálványimádásról s térjenek meg az egy igaz Isten vallására. „Nem!”, hangzott az
               élve eltemetettek ajkairól, s aztán megnőtt fölöttük a sírdomb.</p>
            <p> [31] <hi>L. Thuróczy:</hi> Chronica Hung.</p>
            <p> [32] Legnagyobb panaszuk volt a magyaroknak Aba ellen, hogy a parasztokkal komázik,
               azokkal együtt eszik, lovagol; azt hirdeti, hogy minden közös úrral és paraszttal. L.
               Thuróczit. Tehát ő volt a legelső communista Magyarországon.</p>
            <p> [33] Segíté a lázadást Henrik császár, seregeivel a magyar fölkelőkhöz csatlakozva.
               Az eldöntő ütközetben a Rába partján sokat vesztettek a németek, s azt a helyet maguk
               is sokáig „<hi>Ferlorum pájer”</hi>-nek nevezték. Verlorene Bayern. L.
               Thuróczi.</p>
            <p> [34] Vatha történetéről írt Tóth Lőrinc egy koszorúzott drámát, Gyuláéról pedig
               szintén drámát Szigethi József.</p>
            <p> [35] Először Kapolcs vezér alatt törtek be a kunok Erdély felől, másodszor a Duna
               felől Ákos alatt; László mindkétszer személyesen csatázott velük.</p>
            <p> [36] Erdélyben, a Királyhágón átvivő országút mentében ma is láthatók egész
               rétegekben ezek a pénz alakú kövek, amelyek egyébiránt a nummulites csiga
               kövületei.</p>
            <p> [37] Azon csodák közül, mikkel e nemzeti szentet a nép fölékesíté, koporsójának is
               jutott egy. Midőn azt éppen Nagyváradra vitték, egy gróf és egy nemes pereltek egy
               ezüstkehely felett; a nemes azt állítá, hogy a királytól kapta a kelyhet ajándékba, a
               gróf, hogy őtőle lopta. A bíró azt ítélte rájuk, hogy tegyék a kelyhet a király
               koporsójára s onnan vegye el, ki azt sajátjának hiszi. A gróf, amint hozzányúlt,
               ájultan rogyott a földre, míg a nemes bántatlanul vette kézhez tulajdonát a szent
               koporsóról. Ez a monda Szent László koporsójáról.</p>
            <p> [38] E szép hölgy e keresztes had alatt a saracénok fogságba esett, s kénytelen volt
               egy becsületes szerecsen herceghez nőül menni, kivel később, úgy látszik. hogy
               boldogul élt, mert két gyermeke lett a derék embertől. – <hi>Budai.</hi>
            </p>
            <p> [39] Thúróczi.</p>
            <p> [40] Ez a koponya, melyet a Kazinczy-család ereklyéi között láttam, embertanilag is
               nevezetes arról, hogy a fejtetőjén egy teljesen beforrott trepanatio látható.</p>
            <p> [41] Laurentius de Moncensis és Bonfinius.</p>
            <p> [42] Azon elfogadott bucolicus népvers: „Vágjad, fiam, vágjad, Forgács, tied lészen
               Fülek és Gács” sehogy sem származhatott Erzsébet ajkairól, kinek azon pillanatban
               alig lehetett kedve és ideje verseket mondani.</p>
            <p> [43] A szerencsétlen hölgy nyolc évig nem szólt kicsapongó férjéhez, midőn a család
               barátai ismét összehozták s kibékíték őt vele. „Miért teszik ezt, szólt szomorúan az
               asszony, én tudom: hogy holnap halva találnak oldala mellett.” És másnap csakugyan
               halva lelték a nőt. Fridrik a tett után kedveséhez., Desznicz Veronkához sietett. A
               király megtudta az eseményt, s oly különös módon bosszulta meg, hogy a gyilkos
               helyett annak kedvesét fojtatá a vízbe.</p>
            <p> [44] Bonfin.</p>
            <p> [45] Engel. Gesch. d. ungr. Rcich. IV. R. I. Szak. 174. lap.</p>
            <p> [46] Fessler.</p>
            
            <p> [47] Bonfin Decad. IV. Lib. VI. Fessler.</p>
            <p> [48] Galeotti. De dictis et factis Mathiae.</p>
            <p> [49] Brassicanus et Pflugk.</p>
            <p> [50] Mátyás király alakját, különösen uralkodásának azon korszakát, melyben a cseh
               rablók uralmát összetörte, választá Jósika Miklós tárgyául egyik legkiválóbb
               regényéhez e cím alatt: „Csehek Magyarországon.”</p>
            <p> [51] Az ifjabb Hunyady János történetét választá tárgyul Szigligeti „Mátyás fia”
               című drámájához.</p>
            <p> [52] „Az igazságos szavatartó férfit</p>
            <p> Sem a polgárok rosszat parancsoló heve</p>
            <p> Sem a fenyegető zsarnok arculata</p>
            <p> Szilárd lelkében meg nem rendítheti.”</p>
            <p> [53] A kor jellemzésére megtartottuk a latin elnevezést. Abban az időben minden
               nyilvános ténykedésnek latin volt a neve. A tisztújítás volt „restauráció”; ha
               főispánt iktattak be, az volt az „installació”, a gyűlés volt: „kongregáció”; az
               országgyűlés volt „diéta”; a perbefogatás volt „akció”; a végrehajtás „egzekució”; a
               birtokba iktatás „statució”; az egzekució megakadályozása volt „oppozició”,
               visszaverése volt a „repulsió”, fegyveres keresztülvitele „bracchium”, az alkotmány
               volt „konstitució”, akinek aszerint kormányozni kellett volna ez volt a
               „kancellária”; de miután ezt nem tette, ebből lett a „gravamen” és így tovább.</p>
            <p> [54] Ezt az egész történetet, valamint a megelőző fejezet lényegesebb részleteit
               Kisfaludy Sándor munkájából vették át, mely csupán kéziratban létezik, s a nádor
               parancsára lett megírva a király magánhasználatára.</p>
            <p> [55] 1836-ban magam is részt vettem e leírásban, mint pozsonyi diák, s ez időtől
               maradt meg mind mostanáig a nyomtatásnál is sűrűbb írásmódom.</p>
            <p> [56] Még eddig tudtommal nyomtatásban meg nem jelent. J. M.</p>
            
         </div>
      </body>
  </text>
</TEI>